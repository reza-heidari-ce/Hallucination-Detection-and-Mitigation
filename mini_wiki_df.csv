,title,context
8,آلبرت اینشتین,"آلبرت اَینشتَین (به آلمانی: Albert Einstein) (تلفظ به آلمانی: آینشتاین و انگلیسی: آینستاین) (زاده ۱۴ مارس ۱۸۷۹ – درگذشته ۱۸ آوریل ۱۹۵۵) فیزیک دان نظری آلمانی الاصل بود که نظریه نسبیت را به عنوان مهم ترین دستاوردش توسعه داد، نظریه ای که در کنار مکانیک کوانتومی یکی از دو ستون فیزیک مدرن محسوب می شود. علاوه بر این، او به خاطر تاثیرش بر فلسفه علم نیز شناخته می شود. در نظر عامه مردم، اینشیتن بیشتر به خاطر فرمول هم ارزی جرم و انرژی، E=mc شناخته می شود، فرمولی که از آن به عنوان معروف ترین فرمول در سراسر دنیا یاد می شود. او «برای خدماتش در زمینه فیزیک نظری و به ویژه کشف قانون اثر فوتوالکتریک که گامی اساسی در توسعه مکانیک کوانتومی به حساب می آید»، موفق به کسب جایزه نوبل در سال ۱۹۲۱ شد.

اینشیتن در امپراتوری آلمان متولد شد و پسر یک فروشنده بود که بعداً یک کارخانه الکتروشیمیایی تأسیس کرد. او در سال ۱۸۹۵ به سوئیس رفت و ملیت آلمانی خود را در ۱۸۹۶ باطل کرد. او در سال ۱۹۰۰، موفق به اخذ مدرک دیپلم در زمینه ریاضی و فیزیک از مدرسه پلی تکنیک فدرال در زوریخ شد که این مدرسه بعداً به مؤسسه فناوری فدرال زوریخ تبدیل شد. در سال بعد، او تابعیت سوئیس را به دست آورد که این تابعیت را تا پایان عمر حفظ کرد. او پس از مدتی که در تلاش برای یافتن کار بود، بالاخره موفق شد که به عنوان بازرس ثبت اختراع در اداره ثبت اختراعات سوئیس در بِرن مشغول به کار شود. او بین سال های ۱۹۰۲ تا ۱۹۰۹ در این سمت باقی ماند.

اینشیتن تقریباً از زمان شروع کارش، تصور می کرد که دیگر مکانیک نیوتونی برای پیوند دادن قوانین مکانیک کلاسیک با میدان الکترومغناطیس کفایت نمی کند. این موضوع سبب شد که او نظریه نسبیت خاص را در زمانی که در اداره ثبت اختراعات سوئیس مشغول به کار بود، توسعه دهد. در سال ۱۹۰۵ که او آن سال را سالی جادویی نامید، اینشیتن چهار مقاله استثنایی و پیشگامانه منتشر کرد که توجه دنیای علم را به خود جلب کرد، مقالاتی که اولین آنها در مورد اثر فوتوالکتریک، دومی در مورد حرکت براونی، سومی در مورد نسبیت خاص و چهارمی در مورد هم ارزی جرم و انرژی بود. در آن سال، اینشیتن در ۲۶ سالگی به سر می برد و در همان سال نیز موفق به اخذ مدرک دکتری خود از دانشگاه زوریخ شد.

اگر چه در ابتدا، جامعه علمی شک بسیاری در مقابل کارهای اینشیتن از خود نشان داد اما به تدریج و با گذشت زمان، اهمیت دستاوردهای او آشکارتر شد. در سال ۱۹۰۸، از او برای تدریس فیزیک نظری در دانشگاه برن دعوت به عمل آمد و در سال بعد او به دانشگاه زوریخ و سپس دانشگاه کارل در پراگ رفت و در نهایت در سال ۱۹۱۲ به مدرسه پلی تکنیک فدرال در زوریخ بازگشت. در سال ۱۹۱۴، او به عضویت فرهنگستان علوم پروس در برلین درآمد، جایی که او به مدت ۱۹ سال در آنجا ماند. در مدت زمان کوتاهی پس از انتشار کارش در زمینه نسبیت خاص، اینشیتن کارش را برای توسعه این نظریه به میدان گرانشی آغاز کرد، که این تحقیقات در نهایت در سال ۱۹۱۶ و تحت عنوان نسبیت عام منتشر شد. او تحقیقاتش را ادامه داد و این بار به مشکلات مکانیک آماری و نظریه کوانتوم پرداخت که این تحقیقات سرانجام به توضیح او دربارهٔ نظریه ذرات و حرکت مولکول ها منجر شد. او همچنین به بررسی خواص حرارتی نور و نظریه کوانتومی تابش پرداخت که در نهایت به بنیان گذاری نظریه فوتونی نور منتهی شد. در سال ۱۹۱۷، او نظریه نسبیت عام را برای مدل سازی کیهان به کار برد.

در سال ۱۹۳۳ و در زمانی که آلبرت اینشیتن مشغول بازدید ایالات متحده آمریکا بود، آدولف هیتلر به قدرت رسید. با توجه به تبار یهودی خانواده اینشیتن، او به آلمان بازنگشت. او در ایالات متحده ماند و در سال ۱۹۴۰ موفق به اخذ شهروندی آمریکا شد. در آستانه جنگ جهانی دوم او از نامه ای حمایت کرد که مخاطبش فرانکلین روزولت، رئیس جمهور وقت آمریکا بود و در آن به روزولت، در مورد توسعه بالقوه «بمب های جدید فوق العاده خطرناک» هشدار داده می شد و توصیه می کرد که ایالات متحده تحقیقات مشابهی را آغاز کند. این موضوع نهایتاً منجر به پروژه منهتن شد. اینشیتن از متفقین حمایت کرد اما ایده استفاده از شکافت هسته ای به عنوان سلاح را به صورت عمومی محکوم می کرد. او به همراه فیلسوف انگلیسی، برتراند راسل بیانه ای را تحت عنوان بیانیه راسل–اینشتین امضا کرد که خطر سلاح هسته ای را متذکر می شد.

اینشیتن از همکاران مؤسسه مطالعات پیشرفته در دانشگاه پرینستون در شهر نیوجرسی بود که تا پایان عمرش در سال ۱۹۵۵ نیز این همکاری را حفظ کرد. او بیش از ۳۰۰ مقاله علمی و ۱۵۰ مقاله غیرعلمی منتشر کرد. دستاوردهای فکری و بدیع او موجب شد که نام اینشیتن معادلی برای هوش و نبوغ محسوب شود. یوجین ویگنر در مقایسه اینشیتن با هم عصران او، این طور می نویسد: «درک اینشیتن حتی از جان فون نویمان نیز عمیق تر بود. ذهن او هم نافذتر و هم اصیل تر بود.»

آلبرت اینشتین در ۱۴ مارس ۱۸۷۹ میلادی در شهر اولم در پادشاهی وورتمبرگ آلمان، در خانواده ای یهودی به دنیا آمد. پدر او، ""هرمان اینشتین""، یک فروشنده و مهندس و مادرش ""پائولین کُخ"" بود. در سال ۱۸۸۰، خانواده اینشتین به مونیخ مهاجرت کردند، جایی که پدر اینشتین و عموی او ""جیکوب""، یک شرکت تولید لوازم الکتریکی با جریان مستقیم، راه اندازی کردند.

خانواده اینشتین از یهودیانی اشکنازی بودند که خیلی سخت گیر نبودند و از همین رو، آلبرت از سن ۵ سالگی به بعد و به مدت سه سال، در یک مدرسه ابتدایی کاتولیک در مونیخ درس می خواند. در سن هشت سالگی، او به ""مدرسه لوتیپولد"" فرستاده شد، جایی که او تحصیلات ابتدایی و راهنمایی خود را ادامه داد تا این که هفت سال بعد، امپراتوری آلمان را ترک کرد.
در سال ۱۸۴۹، کمپانی هرمان و جیکوب، یک پیشنهاد برای تأمین روشنایی شهر مونیخ را از دست داد به این علت که آنها فاقد سرمایه لازم برای تبدیل تجهیزات خود از استاندارد جریان مستقیم (DC) به استاندارد کارآمدتر جریان متناوب (AC) بودند. این ناکامی موجب شد که خانواده مجبور به فروش شرکت شود. خانواده اینشتین در جستجوی شغل، راهی ایتالیا شد، ابتدا در میلان و چند ماه بعد در پاویا ساکن شدند. زمانی که خانواده اینشتین به پاویا نقل مکان کردند، آلبرت که حالا ۱۵ ساله بود، در مونیخ ماند تا تحصیلاتش را در مدرسه لوتیپولد به اتمام برساند. پدر او تمایل داشت که آلبرت رشته مهندسی برق را ادامه دهد، از طرفی آلبرت به خاطر برخوردهایی که با مسئولین مدرسه داشت از آنها و روش آموزشی آنها متنفر شده بود. او بعداً در مورد آن دوران گفت که روش سخت گیرانه به یادسپاری و حفظ کردن مطالب، موجب از بین رفتن روحیه یادگیری و خلاقیت شده بود. در پایان دسامبر ۱۸۹۴، او به برای پیوستن به خانواده اش در پاویا، به ایتالیا سفر کرد و این کار را با متقاعد کردن مدرسه با کمک گواهی یک پزشک انجام داد. در طول مدتی که او در ایتالیا به سر می برد، مقاله ای کوتاه با عنوان «در مورد بررسی وضعیت اتر در یک میدان مغناطیسی» به رشته تحریر درآورد.

اینشتین همیشه حتی از دوران جوانی دارای تبحر خاصی در ریاضی و فیزیک بود، به طوری که این موضوع سبب شد چندین سال از هم رده های خود در این زمینه جلوتر باشد. او از ۱۲ سالگی شروع به خودآموزی جبر و هندسه اقلیدسی در طول یک تابستان کرد. علاوه بر این او توانست در سن ۱۲ سالگی به صورتی مستقل اثباتی برای قضیه فیثاغورس بیابد. معلم خانوادگی آنها ""مکس تالمود""، می گوید بعد از آن که به آلبرت ۱۲ ساله، کتاب درسی هندسه دادم، او طی مدت کوتاهی تمام کتاب را مطالعه کرد. از آن به بعد، او وقت خود را به ریاضیات پیشرفته تری اختصاص داد. به طوری که در مدت زمان کوتاهی ریاضیات او به حدی پیشرفت کرد که من نمی توانستم پابه پای او ادامه دهم. علاقه آلبرت اینشتین به هندسه و جبر، موجب شد که در سن ۱۲ سالگی به این نتیجه برسد که می توان طبیعت را به صورت یک «ساختار ریاضی» درک کرد. آلبرت خودآموزی علم حساب را در ۱۲ سالگی آغاز کرد و زمانی که ۱۴ ساله شده بود به گفته خودش در انتگرال و حساب دیفرانسیل به استادی رسیده بود.

در سن ۱۳ سالگی، او به صورت جدی تری به فلسفه (و موسیقی) علاقه مند شد. کتاب نقد خرد محض از کانت به آلبرت پیشنهاد شد که همین سبب شد، کانت به فیلسوف مورد علاقه او تبدیل شود. معلم او در این باره می گوید: در آن زمان، او فقط یک کودک بود، کودکی ۱۳ ساله، اما مشغول خواندن آثار کانت بود، آثاری که حتی برای مردم معمولی غیرقابل درک هستند اما برای او کاملاً واضح بود.

در سال ۱۸۹۵ و در سن ۱۶ سالگی، آلبرت اینشتین در امتحان وروی برای مدرسه فدرال پلی تکنیک (که امروزه با نام مؤسسه فناوری فدرال زوریخ (ETH) شناخته می شود) در زوریخ شرکت کرد. او در آزمون عمومی رد شد اما موفق به کسب نمرات خارق العاده ای در بخش ریاضی و فیزیک شد. به توصیه مدیر مدرسه فدرال پلی تکنیک، او برای تکمیل دوران مدرسه خود، به مدت دو سال (۱۸۹۵ و ۱۸۹۶) به مدرسه آرگوویان کانتونال در ارو، سوئیس رفت. در حالی که او در کنار خانواده جوست وینتلر به سر می برد، به دختر او، ماری علاقه مند شد. خواهر آلبرت، مایا، بعداً با پسر این خانواده، جوست وینتلر ازدواج کرد. در ژانویه ۱۸۹۶، آلبرت با موافقت پدرش، برای فرار از خدمت سربازی، شهروندی آلمانی خود را باطل کرد. در سپتامبر ۱۸۹۶، او موفق به قبول شدن در آزمون نهایی مدرسه در سوئیس با نمره عالی، از جمله نمره کامل ۶ در ریاضی و فیزیک شد. سرانجام، آلبرت در ۱۷ سالگی در دوره چهار ساله ریاضی و فیزیک در مدرسه پلی تکنیک زوریخ ثبت نام کرد. ماری وینتلر که یک سال بزرگتر از آلبرت بود، برای یک شغل معلمی به ""اولسبرگ"" سوئیس نقل مکان کرد.

همسر صربستانی و آینده آلبرت اینشتین، میلوا ماریچ، که در آن زمان دختری ۲۰ ساله بود، در همان سالی که آلبرت وارد مدرسه پلی تکنیک زوریخ شد، در آنجا ثبت نام کرد. او در میان شش دانشجوی رشته ریاضی و فیزیک، تنها دانشجوی زن بود. در طول چند سال بعد، آلبرت و میلوا به یکدیگر علاقه مند شدند، به طوری که در ساعت های زیادی با یکدیگر به مطالعه فیزیک می پرداختند. در سال ۱۹۰۰، آلبرت موفق به قبول شدن در آزمون ریاضی و فیزیک شد و موفق به دریافت مدرک تحصیلی آن رشته شد. اگرچه برخی مدعی هستند که میلوا در نوشتن مقاله های منتشر شده از اینشتین در سال ۱۹۰۵ همکاری کرده است اما مورخین فیزیک با بررسی موارد مطرح شده، هیچ گونه اثری از مشارکت های میلوا مشاهده نکرده اند

در سال ۱۹۸۷ مکاتبات میان اینشتین و میلوا ماریچ کشف و منتشر شد. این مکاتبات نشان می داد که آن دو، دختری به نام ""لیزرل"" داشته اند که در اوایل سال ۱۹۰۲ متولد شده و با مادرش میلوا در کنار پدربزرگ و مادربزرگش در نووی ساد زندگی می کرده است. میلوا بدون فرزندش، به سوئیس بازگشت، فرزندی که نام واقعی و سرنوشتش نامعلوم است. از محتویات نامه اینشتین در سپتامبر ۱۹۰۳ برمی آید که آن دختر یا بر اثر بیماری مخملک در خردسالی درگذشته است یا او را به خانواده ای برای فرزندخواندگی واگذار کرده اند.

اینشتین و ماریچ در ژانویه سال ۱۹۰۳ ازدواج کردند. در ماه مه سال ۱۹۰۴، پسر آنها هانس آلبرت اینشتین، در برن سوئیس به دنیا آمد. دومین پسر آنها، ادوارد در ژوئیه ۱۹۱۰ در زوریخ متولد شد. آلبرت و میلوا در آوریل ۱۹۱۴ به برلین نقل مکان کردند اما زمانی که میلوا متوجه رابطه عاشقانه اینشتین با عموازده خود، اِلسا شد، با فرزندانش به زوریخ بازگشت. پس از پنج سال زندگی جدا از یکدیگر، سرانجام آنها در ۱۴ فوریه ۱۹۱۹ از یکدیگر طلاق گرفتند. ادوارد در ۲۰ سالگی مبتلا به شیزوفرنی تشخیص داده شد. مادرش میلوا، از او مراقبت می کرد و در این دوران چندین مرتبه او را در آسایشگاه بستری کردند که بعد از مرگ میلوا، برای همیشه بستری شد.

در نامه هایی که در سال ۲۰۱۵ آشکار شدند، اینشتین به ماری وینتلر که زمانی به او علاقه داشت، در مورد ازدواجش با میلوا و همچنین احساس زیادش به ماری گفته بود. اینشتین، این نامه را در سال ۱۹۱۰ و زمانی که میلوا ماریچ، دومین پسر خود را باردار بود، نوشت. او در این نامه گفته است: «من هر لحظه به تو فکر می کنم با تمام قلبم فکر می کنم و (از این که، شرایط ما به این جا رسید) مانند هر مرد دیگری غمگینم.» او همچنین در مورد «عشق گمراه کننده» (میلوا ماریچ) و زندگی از دست رفته ای که می توانست با اولین معشوقه اش، ماری داشته باشد، سخن گفته است.

در سال ۱۹۱۹ و بعد از جداشدن از میلوا ماریچ، آلبرت اینشتین با عموازده خود السا لوونتال که از سال ۱۹۱۲ با او در رابطه عاشقانه به سر می برد، ازدواج کرد. در سال ۱۹۳۳، آنها به ایالات متحده آمریکا مهاجرت کردند. در سال ۱۹۳۵ مشخص شد که اِلسا مبتلا به مشکلات قلبی و کلیوی است که در نهایت در سال ۱۹۳۵ درگذشت.

مایکل بسو،پائول ارنفست، مارسل گروسمان، یانوس پلچ، دانیل پوزین، مائوریس سولووین، استفن ساموئل وایز، از جمله معروف ترین دوستان آلبرت اینشتین به حساب می آمدند.

بعد از فارغ التحصیلی در سال ۱۹۰۰، اینشیتن تقریباً دو سال ناموفق و دلسردکننده را به دنبال یافتن شغل برای تدریس در دانشگاه پشت سر گذاشت. او شهروندی سوئیس را در فوریه سال ۱۹۰۱ کسب کرد اما به دلایل پزشکی توانست از خدمت به عنوان سرباز وظیفه رها شود. با کمک پدر مارسل گروسمان، او موفق شد که شغلی در شهر بِرن و در اداره ثبت اختراعات سوئیس، به عنوان دستیار بررسی درجه سه، پیدا کند.
اینشیتن در آنجا مشغول بررسی درخواست های ثبت اختراع شد که زمینه های مختلفی را شامل می شدند از دستگاه مرتب کننده سنگ ریزه تا ماشین تایپ الکترومکانیکی. در سال ۱۹۰۳، موقعیت شغلی او در اداره ثبت اختراعات به موقعیتی دائمی درآمد، با این حال تنها زمانی با ارتقای شغلی او موافقت شد که که توانست در فناوری ماشینی به مهارت کامل دست پیدا کند.

بیشتر کارهای او در دفتر ثبت اختراعات مربوط به انتقال سیگنال های الکتریکی و هماهنگ سازی الکتریکی و مکانیکی زمان بود، دو موضوع فنی که به صورت واضحی در آزمایش های فکری او حضور داشتند و در رسیدن اینشیتن به ایده های انقلابی او دربارهٔ ماهیت نور و ارتباط بنیادین فضا و زمان نقش داشتند.

در سال ۱۹۰۲، اینشیتن و گروه کوچکی از دوستانش که در بِرن بودند، شروع به راه اندازی گروه کوچکی برای بحث کردند که خودشان نامی را به تمسخر با عنوان آکادمی المپیا برای آن انتخاب کردند. در این گروه، آنها دور یکدیگر جمع می شدند و در مورد مسائل فلسفی و علمی صحبت می کردند. آثار هنری پوانکاره، ارنست ماخ و دیوید هیوم از جمله آثاری بودند که آنها در زمینه علم و فلسفه مطالعه می کردند.

در سال ۱۹۰۰، اینشتین مقاله ای با عنوان «نتیجه گیری هایی از اثر موئینگی» در مجله سالنامه فیزیک منتشر کرد. در ۳۰ آوریل ۱۹۰۵، او رساله خود را تحت سرپرستی آلفرد کلاینر، استاد فیزیک دانشگاه زوریخ به پایان رساند. پس از تکمیل رساله خود با عنوان «تعیین جدید ابعاد مولکولی»، او موفق شد که مدرک دکتری خود را از دانشگاه زوریخ دریافت کند.

علاوه بر این، او در ۲۶ سالگی و در سال ۱۹۰۵ که سال جادویی اینشتین نامیده می شود، چهار مقاله استثنایی و پیشگامانه در زمینه های اثر فوتوالکتریک، حرکت براونی، نسبیت خاص و هم ارزی جرم و انرژی منتشر کرد.

تا سال ۱۹۰۸، او دیگر به عنوان یک دانشمند برجسته شناخته می شد و توسط دانشگاه برن به عنوان مدرس منصوب شده بود. در سال بعد، پس از آن که یک سخنرانی در مورد الکترودینامیک و اصل نسبیت در دانشگاه زوریخ انجام داد، آلفرد کلاینر از دانشکده درخواست یک کرسی در فیزیک نظری کرد. درنتیجه این درخواست، در سال ۱۹۰۹، آلبرت اینشتین موفق به گرفتن کرسی موردنظر، با مرتبه علمی استادیار شد.

اینشتین موفق شد پس از دو سال و در سال ۱۹۱۱، دانشگاه کارل در پراگ به مرتبه علمی استاد تمام دست یابد و همچنین تابعیت اتریش در امپراتوری اتریش-مجارستان را کسب کند. در طول مدت اقامتش در شهر پراگ، او چندین مقاله علمی منتشر کرد که پنج مورد از آن ها در مورد ریاضیات تابش و نظریه کوانتومی جامدات بود. در ژوئیه ۱۹۱۲، او به دانشگاهی که از آن فارغ التحصیل شده بود، یعنی مؤسسه فناوری فدرال زوریخ بازگشت. از سال ۱۹۱۲ تا ۱۹۱۴، او استاد فیزیک نظری در مؤسسه فناوری فدرال زوریخ بود، جایی که که او مشغول تدریس مکانیک تحلیلی و ترمودینامیک بود. او همچنین در مورد مکانیک کوانتومی، نظریه مولکولی گرما و مشکل نیروی جاذبه به مطالعه پرداخت و در این راه با دوست ریاضی دانش مارسل گروسمان همراه شد.

در ۳ ژوئیه ۱۹۱۳، اینشتین موفق به کسب آرای لازم برای عضویت در فرهنگستان علوم پروس در برلین شد. ماکس پلانک و والتر نرنست یک هفته بعد از آن، او را در زوریخ ملاقات کردند تا او را متقاعد کنند، به فرهنگستان محلق شود. علاوه بر این، آنها به او سمت ریاست انجمن قیصر ویلهلم برای فیزیک را دادند که قرار بود به زودی تأسیس شود.در ۲۴ ژوئیه، او رسماً به عضویت فرهنگستان درآمد و پذیرفت که در سال بعد به امپراتوری آلمان بازگردد.

یکی دیگر از دلایلی که بر روی تصمیم او برای رفتن به برلین تأثیرگذار بود، نزدیکی به اِلسا بود که در آن زمان، در رابطه ای عاشقانه با او به سر می برد. سرانجام در ۱ آوریل ۱۹۱۴، آلبرت اینشتین به برلین رفت و به فرهنگستان محلق شد. زمانی که جنگ جهانی اول شروع شد، طرح ساخت انجمن قیصر ویلهلم برای فیزیک متوقف شد. این انجمن، سرانجام در ۱ اکتبر ۱۹۱۷ با ریاست آلبرت اینشتین تأسیس شد. در سال ۱۹۱۶، اینشتین به ریاست انجمن فیزیک آلمان انتخاب شد و به مدت دو سال در آن سمت باقی ماند.

بر اساس محاسبات انجام شده توسط اینشتین دربارهٔ نظریه جدید نسبیت عام در سال ۱۹۱۱، نوری که از جانب ستارگان دیگر می آید باید توسط خورشید خم می شود. در سال ۱۹۱۹، این پیش بینی توسط آرتور ادینگتون طی خورشیدگرفتگی ۲۹ مه ۱۹۱۹ تأیید شد. این مشاهدات در رسانه های بین المللی منتشر شدند و این موجب شهرت جهانی اینشتین شد. در ۷ نوامبر ۱۹۱۹، روزنامه مطرح بریتانیایی تایمز، یک تیتر اصلی با این عنوان منتشر کرد: «انقلابی در علم - نظریه جدید کیهان - ایده های نیوتونی واژگون شدند.»

در سال ۱۹۲۰، اینشتین به عضویت انجمن سلطنتی فرهنگستان علوم و هنر هلند درآمد. دو سال بعد و در سال ۱۹۲۲، او موفق به کسب جایزه نوبل فیزیک «برای خدماتش به فیزیک نظری، به ویژه، کشف قانون اثر فوتوالکتریک» شد. در حالی که نظریه نسبیت عام هنوز تاحدی در نظر برخی مجادله انگیز به شمار می رفت، کمیته نوبل در عنوانی که در نظر گرفته بود، حتی اشاره نکرده بود که کار اینشتین در واقع توضیحی برای اثر فوتوالکتریک بود و تنها به ذکر عبارت «کشف قانون» بسنده کرده بود، توضیحی که عملاً موجب شد ایده وجود فوتون به حساب نیامده و پذیرش مفهوم فوتون تا سال ۱۹۲۴ و تحقیقات ساتیندرا بوز در زمینه تابش جسم سیاه به عقب بیافتد. اینشتین در سال ۱۹۲۱ به عضویت انجمن سلطنتی درآمد. او همچنین موفق به دریافت مدال کاپلی از طرف انجمن سلطنتی در سال ۱۹۲۱ شد.

اینشتین، برای اولین بار در ۲ آوریل ۱۹۲۱ به نیویورک سفر کرد، جایی که که با استقبال رسمی شهردار نیویورک، جان فرانسیس هیلان روبرو شد. او در آنجا به مدت سه هفته در دانشگاه هایی مانند دانشگاه کلمبیا، دانشگاه پرینستون و در واشینگتن به سخنرانی پرداخت. او همچنین به کاخ سفید نیز رفت که در جریان این ملاقات، نمایندگانی از آکادمی ملی علوم آمریکا او را همراهی می کردند. در زمان بازگشت به اروپا، او مهمان فیلسوف و دولت مرد انگلیسی، ریچارد هالدان در لندن بود، جایی که او موفق به دیدار چهره های برجسته علمی و فکری و همچنین برگزاری یک سخنرانی در دانشگاه کینگز لندن شد. 
اینشتین، همچنین مقاله ای با عنوان «اولین تأثیر من از آمریکا» در ژوئیه ۱۹۲۱ منتشر کرد که در آن به صورت خلاصه به توصیف ویژگی ها و خصائل آمریکایی ها پرداخته بود، مقاله ای مشابه با نوشته ای که الکسی دو توکویل در کتاب دمکراسی در آمریکا منتشر کرده بود. بر اساس برخی از مشاهدات، اینشتین به صورت واضحی حیرت زده شده بود: آنچه یک بازدیدکننده را شگفت زده می کند، نگرش شاد و مثبت به زندگی آنهاست. … آمریکایی ها دارای اعتماد به نفس، خوش بین و بدون حسادت هستند و رفتاری دوستانه دارند.

در سال ۱۹۲۲، در غالب بخشی از یک تور شش ماهه گشت و گذار و سخنرانی، او به آسیا و سپس به فلسطین سفر کرد. در این مدت او به سنگاپور، سری لانکا و ژاپن رفت و در ژاپن برای هزاران نفر سخنرانی کرد. پس از اولین سخنرانی عمومی، او امپراتور و همسر او را در کاخ سلطنتی ملاقات کرد، جایی که هزاران نفر برای دیدن او آمده بودند. او بعداً در نامه ای به پسرش مردم ژاپن را مردمی فروتن، باهوش، باملاحظه و دارای حسی واقعی برای هنر توصیف کرد. اینشتین در یادداشت ها که مربوط به خاطرات سفرهایش در سالهای ۱۹۲۲ تا ۱۹۲۳ به آسیا بود و در سال ۲۰۱۸ مجدداً کشف شدند، مواردی را در مورد مردم کشورهای ژاپن، چین و هند نوشته است که به عنوان بیگانه هراسی و قضاوت بر اساس نژاد توصیف شده اند.
در سال ۱۹۲۲، چون اینشتین در سفر به خاور دور به سر می برد، نتوانست در مراسم جایزه نوبل که در شهر استکهلم سوئد و در دسامبر آن سال برگزار شد، حضور پیدا کند. یک دیپلمات آلمانی از طرف او مسئولیت سخنرانی و گرفتن جایزه را به عهده گرفت و در زمان سخنرانی نه تنها اینشتین را به خاطر دستاوردهای علمی ستود بلکه از او به عنوان یک فعال صلح بین المللی یاد کرد.

در مسیر برگشت، اینشتین به مدت ۱۲ روز را در فلسطین سپری کرد که این سفر تنها سفر او به آن منطقه بود. در زمان حضورش، طوری از او استقبال شد که گویی او رئیس دولت است، استقبالی که برای یک فیزیک دان سابقه نداشت و در زمان رسیدنش به خانه کمیسر عالی بریتانیا، هربرت ساموئل، به پاس ورودش، خوش آمدگویی با شلیک توپ انجام شد.

در زمان اقامتش در خانه هربرت ساموئل سیل گسترده ای از مردم برای دیدن و شنیدن سخنان او به سمت محل اقامتش هجوم آوردند. او در زمان صحبت با مخاطبین، شادی خودش را از این موضوع ابراز کرد که مردم یهود نیز بالاخره توسط بقیه ملت ها به عنوان یک ملت شناخته می شوند.

اینشتین همچنین در سال ۱۹۲۳ به مدت دو هفته از اسپانیا ملاقات کرد و طی آن ملاقات کوتاهی با سانتیاگو رامون ئی کاخال داشت و دیپلمی را از پادشاه اسپانیا، آلفونسوی سیزدهم دریافت کرد که در آن، اینشتین را به عضویت فرهنگستان علوم اسپانیا درآورد.

از سال ۱۹۲۲ تا ۱۹۳۲، اینشتین به عنوان یکی از اعضای کمیته بین المللی همکاری اندیشمندانه جامعه ملل در ژنو (با چند ماه وقفه در سالهای ۱۹۲۳ تا ۱۹۲۴) بود، کمیته ای که به منظور همکاری و تبادل علمی دانشمندان، پژوهشگران، معلمین، هنرمندان و متفکرین تشکیل شده بود. استاد فیزیک سابق اینشتین، هندریک لورنتز و ماری کوری از اعضای دیگر این کمیته بودند.

در دسامبر ۱۹۳۰، اینشتین برای مرتبه دوم از آمریکا بازدید کرد و البته از ابتدا قصدش این بود که تنها به مدت دو ماه و برای انجام تحقیقات در مؤسسه فناوری کالیفرنیا، در این کشور بماند. پس از این که توجه عامه مردم آمریکا به حضور اینشتین در سفر اولش به آمریکا جلب شد، او و مدیران برنامه هایش، تلاش کردند که حریم خصوصی او را هرچه بیشتر حفظ کنند. اگرچه سیلی از نامه ها و تلگراف ها برای دعوت از او روانه شد، با این حال او همه آنها را رد کرد.

پس از ورود به نیویورک، اینشتین به مکان ها و رویدادهای مختلفی برده شد که بازدید از محله چینی ها، صرف یک ناهار با سردبیر مجله نیویورک تایمز و تماشای اجرای کارمن در تالار اپرای متروپولیتن نیویورک که در آن مورد تشویق حضار قرار گرفت، از جمله آنها بود. در طول این چند روز، کلید شهر نیویورک توسط شهردار نیویورک، جیمی واکر به او داده شد و با رئیس دانشگاه کلمبیا که از او به عنوان «فرمانروای ذهن» یاد کرده بود، دیدار کرد. هری امرسون فوسدیک رهبر مسیحی کلیسای ریورساید در نیویورک او را به گردشی به درون کلیسا برد و به او مجسمه ای را نشان داد که در ابعاد واقعی از اینشتین توسط کلیسا ساخته شده بود و در محل مدخل ورودی کلیسا قرار داده شده بود. همچنین در مدت زمان اقامت اینشتین در نیویورک، او به جمعیت ۱۵ هزار نفری میدان مدیسون پیوست و همراه آنها به برپایی جشن حنوکا پرداخت.
در ادامه اینشتین به کالیفرنیا سفر کرد، جایی که او رئیس مؤسسه فناوری کالیفرنیا و برنده جایزه نوبل، رابرت میلیکان را ملاقات کرد. دوستی با میلیکان کمی عجیب و غریب به نظر می رسید، چراکه میلیکان میل شدیدی به نظامی گری میهن پرستانه داشت، در حالی که اینشتین یک صلح طلب شناخته شده بود. در طول یک سخنرانی برای دانشجویان کلتک، او به این موضوع اشاره کرد که زیانی که علم ایجاد کرده است، به مقدار کمی، بیشتر از فوایدش بوده است.

تنفر از جنگ، منجر شد که اینشتین، رابطه نزدیکی با دو صلح طلب معروف یعنی آپتون سینکلر و چارلی چاپلین ارتباط دوستانه ای برقرار کند. کارل لمله رئیس وقت یونیورسال پیکچرز برای اینشتین بازدیدی را برگزار کرد که طی آن او را با چاپلین آشنا کرد. این ملاقات سبب شد که چاپلین، اینشتین و اِلسا را برای صرف شام به خانه خود دعوت کند. چاپلین در مورد اینشتین این گونه می گوید که او دارای یک شخصیت بیرونی، آرام و نجیب است که به نظر می رسد در حال پنهان کردن «باطن فوق العاده عاطفی» خود است که این ناشی از «انرژی فوق العاده فکری» اوست.

چند روز بعد قرار بود یکی از فیلم های چاپلین با نام روشنایی های شهر اکران شود و به همین خاطر چاپلین، اینشتین و اِلسا را برای محلق شدن به او به عنوان مهمان ویژه دعوت کرد. والتر ایزاکسون زندگی نامه نویس اینشتین، این لحظه را به عنوان «یکی از به یاد ماندنی ترین لحظات، در عصر جدید چهره های مشهور» توصیف می کند. چاپلین پس از بازگشت از سفر بعدی خود که به برلین، در خانه خود، از اینشتین دیدار کرد و در مورد آپارتمان کوچک محقرانه او و پیانویی که اینشتین آن را می نواخت، صحبت کرد. چاپلین تصور می کرد این پیانو احتمالاً توسط نازی ها به عنوان هیزم، برای برقراری آتش استفاده شده است.

در فوریه ۱۹۳۳، در حالی که اینشتین در حال گذراندن سفری به آمریکا بود، متوجه شد که نازی ها در آلمان تحت فرماندهی آدولف هیتلر، به قدرت رسیده اند. در همین زمان او مشغول گذراندن سومین دوره دوماهه از فرصت مطالعاتی خود در مؤسسه فناوری کالیفرنیا در پاسادنا بود. اینشتین و همسرش اِلسا، در ماه مارس به اروپا بازگشتند و طی همین سفر متوجه شدند که حکومت رایش در آلمان، فرمان فعال سازی ۱۹۳۳ را در ۲۳ مارس تصویب کرده است که طی آن دولت هیتلر عملاً به یک رژیم دیکتاتور تبدیل شد و برهمین اساس آنها نتوانستند به برلین سفر کنند. آنها بعداً متوجه شدند که کلبه آنها توسط نازی ها تصرف و قایق بادبانی اینشتین توقیف شده است. در ۲۸ مارس، به محض این که اینشتین پایش به شهر آنتورپ در خاک بلژیک رسید، فوراً به کنسولگری آلمان رفت و پاسپورت خود را تحویل داد و به این طریق رسماً ملیت آلمانی خود را باطل کرد. نازی ها بعداً قایق او را فروختند و کلبه او را به کمپ جوانان طرفدار هیتلر تبدیل کردند.

در آوریل ۱۹۳۳، اینشتین متوجه شد که حکومت آلمان، قانونی را تصویب کرده است که مانع از تصدی سمت های رسمی توسط یهودیان می شود که تدریس در دانشگاه نیز از جمله این سمت ها بود. جرالد هولتون فیزیک دان و مورخ آمریکایی اوضاع را این گونه توصیف می کند که عملاً هیچ یک از همکارانشان به این موضوع که هزاران دانشمند یهودی به یک باره مجبور به ترک موقعیت شغلی خود شده بودند و اسامی آنها از مؤسسه ها و دانشگاه های محل کارشان حذف شده بود، اعتراض نکردند.

یک ماه بعد، کارهای اینشتین، مورد حمله اتحادیه دانشجویی آلمان در کتاب سوزان نازی ها قرار گرفت، مراسمی که به تحریک جوزف گوبلز که مخالف سرسخت یهودیان بود، آغاز شده بود. یکی از مجله های آلمان نام اینشتین را با عنوان «هنوز اعدام نشده است» در فهرست دشمنان رژیم آلمان آورد و جایزه ای ۵۰۰۰ دلاری برای سر او تعیین کرد. اینشتین در نامه ای دیگر که به دوست فیزیک دان خود، ماکس بودن که قبلاً آلمان را به مقصد انگلیس ترک کرده بود، نوشت: «باید اقرار کنم که این میزان از خشونت و بزدلی که مشاهده می کنم مرا متعجب نموده است». بعد از مهاجرت به آمریکا، او کتاب سوزی نازی ها را یکی «قلیان احساسی خودجوش» توسط یک سری «روشن فکر عامه پسند» نامید که «بیشتر از هرچیزی در دنیا از تأثیر انسانی دارای قدرت تفکر و استقلال فکری» می ترسند.
اینشتین که حالا بدون خانه ای دائمی بود، در مورد این که محل زندگی و کار او کجا خواهد بود، نامطمئن بود و به همان اندازه نیز نگران سرنوشت تعداد بی شماری از دانشمندانی که در آلمان گرفتار رژیم نازی شده اند، بود. او یک خانه در دو آن در بلژیک اجاره کرد که چند ماهی در آن زندگی کرد. در اواخر سال ۱۹۳۳، او به دعوت فرمانده نیروی دریایی، اولیور لاکر-لامپسون که از چندین سال قبل با اینشتین رابطه دوستانه ای برقرار کرده بود، برای شش هفته به انگلیس رفت. لاکر-لامپسون از او دعوت کرد تا در نزدیکی در خانه او در شهرک کومر، در یک کابین چوبی در روستایی به نام روتن اقامت کند. برای محافظت از اینشتین، لاکر-تامپسون دو محافظ استخدام کرد تا از او در کابینی که قرار بود در آن اقامت کند، محافظت کنند. در ۲۴ ژوئیه ۱۹۳۳، تصویری از این محافظین با اسلحه شات گان و در حال نگهبانی از اینشتین در روزنامه دیلی هرالد منتشر شد.

لاکر-تامپسون اینشتین را به ملاقات چرچیل، آستن چیمبرلن و نخست وزیر سابق، دیوید لوید جرج برد. اینشتین از آنها خواست تا به یهودیان کمک کنند تا از آلمان خارج شوند. مورخ بریتانیایی، وینستون گیلبرت اشاره می کند که چرچیل فوراً پاسخ مثبت داد و پس از آن، دوست فیزیک دان خودش، فریدریش لیندمان را به آلمان فرستاد تا به خروج دانشمندان آلمانی و اسکان دادن آن ها در دانشگاه های بریتانیایی کمک کند. چرچیل بعداً متوجه شد که خروج یهودیان از آلمان موجب کاهش سطح استانداردهای فنی آلمانی ها شده است که این موجب برتری نیروهای متفقین بر آلمانی ها از نظر فناوری شد.

اینشتین بعداً با سران کشورهای مختلف تماس گرفت که نخست وزیر ترکیه، عصمت اینونو از جمله آنها بود که اینشتین در نامه ای در سپتامبر ۱۹۳۳، از او درخواست کمک به دانشمندان یهودی بیکار شده را کرد. در نتیجه این نامه اینشتین و دعوت دانشمندان یهودی به ترکیه، در مجموع جان ۱۰۰۰ نفر از آنها نجات داده شد.

در همین زمان که اینشتین مشغول گفتگو و کمک به حل مشکل بحران اروپا بود، لاکر-تامپسون لایحه ای به مجلس ارائه کرد که در آن شهروندی انگلیسی برای اینشتین در نظر گرفته شده بود. او در یکی از سخنرانی هایش رفتار آلمان با یهودیان را تقبیح کرد و در همان زمان از آنجا که یهودیان از همه جا رانده شده بودند، طرحی را برای اسکان آنها در فلسطین مطرح کرد. او در سخنرانی خود اینشتین را یک «شهروند دنیا» توصیف کرد که باید حداقل به او یک پناهگاه موقت در بریتانیا داده شود. با وجود سخنرانی لاکر-تامپسون در حمایت از اینشتین، هردو لایحه ای که در این زمینه ارائه شده بود، رد شد، با این حال اینشتین پیشنهادی که قبلاً از طرف مؤسسه مطالعات پیشرفته در دانشگاه پرینستون در شهر نیوجرسی که قبلاً به او ارائه شده بود را پذیرفت تا بتواند از این طریق به عنوان محقق مقیم، ساکن آمریکا شود.

در اکتبر ۱۹۳۳، اینشتین به دنبال یک پیشنهاد کاری در مؤسسه مطالعات پیشرفته، به آمریکا بازگشت، بازگشتی که عملاً نوعی پناهندگی علمی برای فرار از رژیم آلمان نازی به حساب می آمد. در آن زمان، اغلب دانشگاه های آمریکایی مانند هاروارد، پرینستون و ییل، دارای کم ترین میزان یا به کلی فاقد دانشجویان و اعضای هیئت علمی یهودی بودند که این موضوع در نتیجه سهمیه بندی یهودیان بود، موضوعی که نهایتاً در اواخر ۱۹۴۰ میلادی به اتمام رسید.

اینشتین هنوز در مورد آینده خود مردد بود. او از چندین دانشگاه اروپایی پیشنهادهایی دریافت کرد، از جمله کرایست چرچ در آکسفورد که قبلاً بین سال های ۱۹۳۱ تا ۱۹۳۳، سه دوره کوتاه در آنجا حضور داشت و از آنجا یک پیشنهاد دانشجویی پنج ساله دریافت کرده بود. با این حال او سرانجام در سال ۱۹۳۵ به این نتیجه رسید که اقامت دائمی در آمریکا را بپذیرد و برای اخذ تابعیت درخواست دهد.

همکاری اینشتین با مؤسسه مطالعات پیشرفته تا سال ۱۹۵۵ یعنی تا زمان مرگ او ادامه داشت. او یکی از چهار نفری بود که در این مؤسسه جدید انتخاب شده بودند (دو نفر دیگر از آن چهار، جان فون نویمان و کرت گودل بودند). اینشتین به سرعت ارتباط دوستانه ای با گودل برقرار کرد. این دو مسیرهای طولانی را با یکدیگر قدم می زدند و در مورد کارهایشان صحبت می کردند. در پرینستون، بروریا کافمن دستیار او بود که بعداً خود به یک فیزیک دان تبدیل شد. در طول این دوره، اینشتین، تلاش کرد تا نظریه میدان یکپارچه را توسعه دهد و همچنین تفسیر پذیرفته شده از مکانیک کوانتومی را رد کند که در انجام هر دو مورد، ناموفق بود.

در سال ۱۹۳۹ گروهی از فیزیک دان های مجارستانی از جمله لئو زیلارد که به آمریکا مهاجرت کرده بود، به دولت ایالات متحده آمریکا دربارهٔ برنامه نازی ها برای ساخت بمب اتمی هشدار دادند، اما به آن ها توجه نشد. اینشتین و زیلارد در کنار سایر دانشمندان پناهنده به آمریکا مانند ادوارد تلر و یوجین ویگنر بر خود لازم دانستند که به آمریکایی ها در مورد احتمال موفقیت دانشمندان آلمانی در مسابقه ساخت بمب اتمی، هشدار دهند و اعلام کنند که هیتلر بسیار مایل خواهد بود که از چنین سلاحی استفاده کند. زیلارد و ویگنر برای این مطمئن شوند آمریکا از خطر مورد نظر کاملاً آگاهی یافته است، در ژوئیه ۱۹۳۹، چند ماه قبل از شروع جنگ جهانی دوم در اروپا، به ملاقات اینشتین رفتند تا برای از امکان ساخت بمب اتمی بگویند، چراکه اینشتین یک صلح طلب و هرگز چنین چیزی را نظر نگرفته بود. آنها از وی خواستند تا با نوشتن نامه ای با مخاطب قرار دادن رئیس جمهور روزولت، از این موضوع حمایت کند که آمریکا باید به این موضوع توجه کند و تحقیقات در مورد سلاح های هسته ای را شروع کند.

باور برخی بر این است که این نامه مسلماً یک محرک کلیدی برای اتخاذ یک تصمیم جدی در زمینه شروع تحقیقات برای ساخت سلاح های هسته ای در شروع جنگ جهانی دوم بوده است. علاوه بر این نامه، اینشتین از ارتباط های خودش با خانواده سلطنتی بلژیک و ملکه مادر بلژیک استفاده کرد تا از آن طریق بتواند یک فرستاده شخصی به دفتر بیضی کاخ سفید بفرستد. برخی معتقدند که در نتیجه نامه اینشتین و ملاقات او با روزولت، ایالات متحده وارد مسابقه ساخت بمب اتمی شد و پس از آن بود که حجم عظیمی از منابع مالی و تجهیزات علمی گسترده ای به سمت آغاز پروژه منهتن سرازیر شد.

از نظر اینشتین، «جنگ یک بیماری بود … [و] او همواره به دنبال خودداری در برابر جنگ بود. با امضای چنین نامه ای به روزولت، برخی بیان کردند که او قدمی برخلاف افکار و عقاید صلح طلبانه خود برداشت. در سال ۱۹۵۴ و یک سال قبل از مرگ، اینشتین به دوست قدیمی خودش، لینوس پاولینگ گفت: «من یک اشتباه بزرگ در زندگی کرده ام، که نامهٔ توصیه به ساخت بمب اتمی به روزولت را امضا کردم. اما برایش یک دلیل داشتم؛ خطر ساخت این بمب از سوی آلمانی ها …»

اینشتین در سال ۱۹۴۰ موفق به کسب شهروندی آمریکا شد. مدت کوتاهی از نشستن او بر کرسی مؤسسه مطالعات پیشرفته در پرینستون نگذشته بود که او شروع به بیان نظراتش در تقدیر از شایسته سالاری در فرهنگ آمریکا در مقایسه با اروپا کرد. او معتقد بود که افراد حق دارند در مورد آنچه که موجب شادی آنها می شود، بدون موانع اجتماعی، تفکر و صحبت کنند، زیرا این آزادی سبب می شود که انسان ها تشویق شوند و خلاقیت بیشتری از خود نشان دهند، خصیصه ای که او از دوران کودکی بسیار برای آن اهمیت قایل بود.

اینشتین به انجمن ملی پیشرفت رنگین پوستان در پرینستون پیوست، جایی که کارزاری برای حقوق مدنی آمریکایی–آفریقایی تبارها راه افتاده بود. او نژادپرستی آمریکایی را بدتری بیماری خواند که از دید او، نسل به نسل منتقل می شود. در نتیجه بخشی از این مشارکت های مخالف نژادپرستی، او با یک فعال حقوق مدنی ویلیام دوبوآ مکاتبه کرد و حاضر شد تا در سال ۱۹۵۱، برای شهادت در دفاع از او، در دادگاه حاضر شود. زمانی که نام اینشتین به عنوان شاهد در دادگاه مربوط به ویلیام دوبوآ اعلام شد، قاضی پرونده تصمیم به رها کردن پرونده گرفت.

در سال ۱۹۴۶، اینشتین، از دانشگاه لینکلن در پنسیلوانیا بازدید کرد که به صورت تاریخی یک کالج مخصوص سیاه پوستان بود، جایی که به او یک مدرک افتخاری نیز داده شد. اینشتین یک سخنرانی در مورد نژادپرستی در آمریکا انجام داد و در آن افزود: «قصد ندارم که در مورد این مسئله ساکت باشم». یکی از ساکنین پرینستون به خاطر می آورد که اینشتین یک بار شهریه کالج یک دانشجوی آمریکایی–آفریقایی تبار را پرداخته بود.

اینشتین یکی از چهره های شناخته شده و اصلی در تأسیس دانشگاه عبری اورشلیم در سال ۱۹۲۵ بود که خود نیز همچنین در میان اولین اعضای هیئت رئیسه آن حضور داشت. در سال ۱۹۲۱، بیوشیمی دانی به نام حییم وایزمن که رئیس سازمان جهانی صهیونیسم بود از او خواست تا به جمع آوری کمک مالی برای این دانشگاه کمک کند. او همچنین پیشنهادهای مختلفی برای شروع برنامه ها داشت.

مطابق آنها، او توصیه کرد که یک مؤسسه کشاورزی به منظور به کارگیری زمین های توسعه نیافته، تأسیس شود. او پیشنهاد کرد که در ادامه باید یک مؤسسه شیمی و یک مؤسسه میکروبیولوژی برای مبارزه با انواع بیماری های همه گیر مانند مالاریا ایجاد شود که به گفته او، مالاریا شیطانی است که موجب تضعیف یک سوم توسعه کشور می شود. همچنین افزود که تأسیس یک مؤسسه مطالعات شرقی در هر دو زبان عبری و عربی برای تحقیقات علمی کشور و همچنین بناهای تاریخی آن بسیار مهم است.

حییم وایزمن بعداً به اولین رئیس جمهور اسرائیل تبدیل شد. پس از مرگ او در دفترش در سال ۱۹۵۲ و با اصرار روزنامه نگاری به نام عزرائیل کارلیباخ، داوید بن گوریون، نخست وزیر وقت، پیشنهاد رئیس جمهوری اسرائیل را که پستی غالباً تشریفاتی است، به اینشتین داد. این پیشنهاد توسط سفیر اسرائیل در واشینگتن، آبا ابن به اینشتین ارائه شد. ابن، در این باره می گوید که این پیشنهاد، مظهر عمیق ترین احترامی است که مردم یهود می توانند به هر یک از پسران خود بپردازند. اینشتین پیشنهاد را رد کرد و در پاسخ نوشت که «عمیقاً تخت تأثیر این پیشنهاد قرار گرفته ام» و «این ناراحت کننده و مایه شرم است» که او نمی تواند چنین پیشنهادی را قبول کند.

اینیشتین از سنین کودکی به موسیقی توجه داشت. در آخرین نوشته هایش او اشاره می کند: «اگر یک فیزیک دان نبودم، احتمالاً یک موسیقی دان می شدم. من غالباً به موسیقی فکر می کنم. من با رویاهایم در موسیقی زندگی می کنم. [...] من بیش ترین لذت در زندگی را از موسیقی می برم.»
مادر او تبحر خاصی در زدن پیانو داشت و می خواست تا پسرش نیز کار با ویولن را یاد بگیرید، اما نه به این خاطر که موجب علاقه مندی او به موسیقی شود بلکه به این خاطر که از نظر او، موسیقی به جذب فرهنگ آلمان کمک می کرد. برطبق رهبر ارکستر لئون بوستین اینشتین از زمانی که پنج ساله بود، قادر به نواختن موسیقی بوده است. اگرچه، او در آن زمان از نواختن موسیقی لذت نمی برد.

زمانی که آلبرت اینشتین به ۱۳ سالگی رسید، سونات های ویولن موزارت را پیدا کرد که موجب علاقه مندی او به آهنگ های موزارت شد و از همین رو او با علاقه بیشتری موسیقی را دنبال کرد. اینشتین به صورت خودآموز و بدون تمرین مرتب و با برنامه، نواختن موسیقی را آموخت. او در این باره گفته است که «عشق، معلم بهتری در مقایسه با حس وظیفه است». در سن ۱۷ سالگی، زمانی که مشغول زدن سونات ویولن بتهوون بود، صدای ساز او توسط ممتحن مدرسه آرائو شنیده شد. ممتحن بعد از این که صدای موسیقی او را شنید گفت که او «قابل توجه و به صورت آشکاری دارای بینش عالی است». لئون بوستین می نویسد، آنچه که ممتحن را تحت تأثیر قرار داد، این بود که آلبرت با کیفیتی که در آن قطعه کوتاه ارائه کرد، عشق عمیقی از موسیقی را به نمایش گذاشت. موسیقی برای این دانش آموز معنایی غیرمعمول داشت.

موسیقی یک نقشی محوری و همیشگی در زندگی آلبرت اینشتین در ان دوران داشت. با این حال، او هیچ گاه به این ایده که به یک موسیقی دان حرفه ای تبدیل شود، فکر نکرد. در سال ۱۹۳۱، در حالی که او سرگرم تحقیقاتش در مؤسسه فناوری کالیفرنیا بود، او از ""هنرستان زولنر"" در لس آنجلس بازدید کرد، جایی که او چند قطعه از بتهوون و موزارت را اجرا کرد. در اواخر عمر، زمانی که اعضای گروه موسیقی ""جولیارد کوارتت"" او را در پرینستون ملاقات کردند، او قطعه ای را برای آنها اجرا کرد که باعث شد آنها به خاطر هماهنگی و اجرای او قرار بگیرند.

در سال ۱۹۱۸، اینشتین، یکی از بنیان گذاران حزب دموکرات آلمان به عنوان یک حزب لیبرال بود. با این حال، او بعداً به سمت سوسیالیسم و نقد سرمایه داری گرایش پیدا کرد که جزئیات آن را در مقاله ای با عنوان «چرا سوسیالیسم؟» ارائه کرده است. بعضاً از اینشتین خواسته می شد تا نظراتش را در مورد موارد نامربوط به فیزیک نظری یا ریاضیات ارائه کند. او به شدت از ایده یک حکومت جهانی دموکراتیک در غالب یک فدراسیون جهانی دفاع می کرد. اداره تحقیقات فدرال آمریکا موسوم به اف بی آی (FBI)، از سال ۱۹۳۲ یک پرونده مخفی در مورد او تشکیل داده بود که در زمان مرگ اینشتین تعداد صفحات آن به ۱۴۲۷ صفحه رسیده بود.

اینشتین به صورت عمیقی تحت تأثیر مهاتما گاندی قرار داشت. او با گاندی از طریق نامه مکاتبه می کرد و در یکی از نامه هایی که در مورد او نوشت، او را یک «الگو برای نسلهای آینده» دانست.

اینشتین در مصاحبه ها و نوشته های زیادی از دیدگاه معنوی خود سخن گفت. او بیان کرد که به خدایی که در فلسفه همه خدایی اسپینوزا توصیف شده است، احساس نزدیکی می کند. او به خدای شخص وار (مانند خدای توصیف شده در ادیان ابراهیمی) معتقد نبود، خدایی که مراقب سرنوشت و کردار انسان ها است و از نظر اینشتین، باور به چنین چیزی، ساده لوحانه به شمار می آید. او به صورت واضحی مشخص کرد که «من خداناباور نیستم» و ترجیح می دهم خود را ندانم گرا یا یک «مذهبی عمیقاً ناباور» بنامم. زمانی که از او پرسیده شد آیا به زندگی بعد از مرگ معتقدی او پاسخ داد: نه، همین یک زندگی برای من کافی است.

اینشتین عمدتاً به گروه های انسان گرای سکولار و فرهنگ اخلاقی هم درآمریکا و هم در بریتانیا نسبت داده می شود. او در هیئت مشاوره اولین انجمن اومانیستی نیویورک حضور داشت و همچنین یکی از اعضای افتخاری انجمن عقل گرایان نیز بود که انتشار مجله ای با عنوان انسانیت جدید
را در بریتانیا به عهده داشتند. در مراسم ۷۵ سالگی انجمن فرهنگ اخلاق برای نیویورک او گفت که اندیشه فرهنگ اخلاقی تصور آنچه در گرایش های دینی ارزشمندترین و ماندگار موضوع در آرمان گرایی است را در او تجسم بخشید. از نظر او بدون فرهنگ اخلاقی، هیچ راه نجاتی برای بشریت وجود ندارد.

در تاریخ ۳ ژانویه ۱۹۵۴ و ۱۴ ماه قبل از مرگ، در پیامی در یک و نیم صفحه، به صورت دست نویس و به زبان آلمانی نوشته شده بود، اینشتین به گات کیند، فیلسوف آلمانی و یهودی نوشت: کلام خدا برای من چیز جز بیان و محصول نقاط ضعف انسانی نیست، کتاب مقدس مجموعه ای از افسانه های محترم اما هنوز نسبتاً ابتدایی است. هیچ تفسیری، فارغ از این که چقدر پیچیده باشد، نمی تواند چیزی را در مورد آن تغییر دهد. [...] برای من دین یهودیت مانند دین های دیگر تجسم کودکانه ترین خرافات است. [...] من نمی توانم هیچ چیز انتخاب شده ای در مورد آنها ببینم.

در ۱۷ آوریل ۱۹۵۵، اینشتین دچار یک خون ریزی داخلی شد که ناشی از پارگی یک آنوریسم آئورت شکمی بود، مشکلی که یکبار در چند سال قبل و در سال ۱۹۴۸، توسط جراحی به نام رودولف نیسن حل شده بود. او پیش نویسی که برای سخنرانی تلویزیونی خود به مناسبت هفت سالگی اسرائیل، آماده کرده بود را با خود به بیمارستان برد اما آنقدر زنده نماند که آن را کامل کند.

اینشتین از پذیرش جراحی خودداری کرد و گفت «من وقتی می روم که بخواهم. طولانی کردن زندگی به صورت مصنوعی، بی مزه است. من سهم خودم را انجام داده ام، الان وقت رفتن است. من این کار را به زیبایی انجام خواهم داد.» صبح روز بعد او در بیمارستانی در پرینستون و در سن ۷۶ سالگی درگذشت، در حالی که تقریباً تا واپسین روزهای زندگی نیز مشغول کار بود.

در طول کالبدشکافی، آسیب شناس دانشگاه پرینستون، توماس استولتز هاروی بدون اجازه خانواده اینشتین، مغز او را خارج کرد، به این امید که علم عصب شناسی در آینده بتواند علت نبوغ او را کشف کند. بقایای آلبرت اینشتین سوزانده و خاکستر او نیز در مکانی نامعلوم پراکنده شد.

در مراسم بزرگ داشت او در ۱۳ دسامبر ۱۹۶۵ در مقر یونسکو، فیزیک دان هسته ای، رابرت اوپنهایمر تصور خود را از اینشتین به عنوان یک شخص خلاصه کرد: «او تقریباً انسانی کاملاً بدون پیچیدگی و عاری از دلبستگی به دنیا بود. … یک خلوص فوق العاده همواره با او بود، به طوری که به یکباره به کودکی عمیقاً سرسخت تبدیل می شد.

در سراسر زندگی، اینشتین صدا کتاب و مقاله منتشر کرد. او بیش از ۳۰۰ مقاله علمی و ۱۵۰ مقاله غیرعلمی منتشر کرد. در ۵ دسامبر ۲۰۱۴، دانشگاه ها و آرشیوها، انتشار مقالات اینشتین را اعلام کردند که بیش از ۳۰۰۰۰ مقاله منحصر به فرد را شامل می شد. دستاوردهای فکری و اصالت کار اینشتین موجب شد که در سراسر دنیا نام اینشتین با کلمه نبوغ یکی دانسته شود. علاوه بر کارهایی که به تنهایی انجام داده بود، او همچنین با سایر دانشمندان نیز در پژوهش های دیگری همکاری کرده است که آمار بوز-اینشتین و یخچال اینشتین از جمله آنها هستند.

چهار مقاله استثنایی اینشتین، در زمینه های اثر فوتوالکتریک (که منجر به نظریه کوانتوم شد)، حرکت براونی (منجر به اثبات غیرمستقیم وجود اتم ها و مولکول ها شد)، هم ارزی جرم و انرژی (E=mc) و نسبیت خاص بود که او آنها را در سال ۱۹۰۵ در سالنامه فیزیک منتشر کرد. این چهار اثر، به قدری با اهمیت بودند که امروزه از آنها به عنوان بنیان های فیزیک مدرن یاد می شوند که نگاه ما به فضا، زمان و ماده را کاملاً دگرگون کرد. در جدول زیر اطلاعات بیشتری در مورد این چهار مقاله آورده شده است.

اولین مقاله اینشتین که در سال ۱۹۰۰ به سالنامه فیزیک ارسال شد، دربارهٔ اثر موئینگی بود. این مقاله با عنوان «نتیجه گیری هایی از پدیده موئینگی» در سال ۱۹۰۱ منتشر شد. دو مقاله دیگر از او در بین سالهای ۱۹۰۲ تا ۱۹۰۳ منتشر شد که در آنها تلاش کرد به پدیده اتمی از نقطه نظر آماری بپردازد. این مقاله ها، بنیان هایی برای مقاله او در مورد حرکت براونی در سال ۱۹۰۵ بودند که در آن نشان داد حرکت براونی می تواند به عنوان شاهدی محکم برای وجود مولکول تلقی شود. تحقیقات او در سالهای ۱۹۰۳ و ۱۹۰۴ عمدتاً متوجه اثرات اندازه متناهی اتمی بر روی پدیده نفوذ بود.

اینشتین به مشکل نوسانات ترمودینامیک بازگشت و تلاش کرد مشکل را با تغییرات چگالی در یک مایع در نقطه بحرانی آن حل کند. به صورت معمول، نوسانات چگالی توسط مشتق دوم انرژی آزاد نسبت به چگالی کنترل می شود. در نقطه بحرانی، این مشتق صفر است و منجر به نوسانات زیادی می شود. اثر نوسانات چگالی این است که موجب پراکندگی تمامی طول موج ها می شود و موجب می شود مایع دارای ظاهری سفید و شیری رنگ پیدا کند. اینشتین این موضوع را به پدیده پراکندگی رایلی نسبت داد که زمانی رخ می دهد که اندازه ذرات از طول موج تابیده شده کوچکتر باشد، پدیده ای که توضیحی برای علت رنگ آبی آسمان نیز به حساب می آید. اینشتین به صورت کمی، کدری بحرانی را از نوسانات چگالی به دست آورد و نشان داد که چطور هم این اثر و هم پراکندگی رایلی از بافت اتمی ماده ناشی می شود.

مقاله اینشتین با عنوان «در مورد الکترودینامیک اجسام متحرک» در ۳۰ ژوئن ۱۹۰۵ دریافت شد و در ۲۶ سپتامبر همان سال منتشر شد. این مقاله موفق شد که تضاد میان معادلات ماکسول (قوانین مربوط به الکتریسیته و مغناطیس) و مکانیک نیوتونی را با تغییر قوانین مربوط به مکانیک برطرف کند. این طور که پیداست، اثرات این مقاله به بیش ترین شکل خود در سرعت های بالا نمایان می شود (جایی که سرعت جسم به سرعت نور نزدیک می شود). نظریه توسعه داده شده در این مقاله، بعداً به عنوان نظریه نسبیت خاص اینشتین شهرت پیدا کرد.

این مقاله پیش بینی کرد که در چهارچوب ناظر در حال حرکت، چنان چه فردی ساعتی را همراه خود داشته باشد و در حال حرکت باشد، زمان نشان داده شده توسط آن ساعت، به نظر می رسد که کند شده است و فردی که آن ساعت را حمل می کند، دچار انقباض طول در مسیر حرکت خود می شود. گفته می شود که این مقاله ایده وجود اتر که یکی از اجزای مهم در فیزیک آن زمان بود را هم مردود کرد.
در مقاله مربوط به هم ارزی جرم و انرژی، اینشتین معادله معروف را ارائه کرد که نتیجه ای از معادلات نسبیت خاص او بود. کار اینشتین در زمینه نسبیت در سال ۱۹۰۵، برای سالها محلی برای مناقشه بود اما این نظریه توسط فیزیک دانان برجسته پذیرفته شد که اولین نفر آنها ماکس پلانک بود.

اینشتین در ابتدا نظریه نسبیت خود را بر اساس سینماتیک (علمی که مطالعه اجسام متحرک می پردازد) بیان کرد. در سال ۱۹۰۸، هرمان مینکوفسکی با تفسیر مجدد این نظریه با کمک مفاهیم هندسی، آن را به صورت نظریه فضازمان درآورد. اینشتین این بیان مینکوفسکی را در نظریه نسبیت عام خود در ۱۹۱۵ اتخاذ کرد.

نسبیت عام یک نظریه گرانشی است که بین سالهای ۱۹۰۷ تا ۱۹۱۵ توسط آلبرت اینشتین توسعه داده شد. مطابق نسبیت عام، کشش گرانشی مشاهده شده میان اجرام، ناشی از پیچ و تابی است که این جرم ها در فضازمان ایجاد کرده اند. نسبیت عام به عنوان ابزاری ویژه در اخترشناسی مدرن شناخته می شود. این نظریه بنیان های درک فعلی ما از سیاه چاله ها را فراهم کرده است، مناطقی که نیروی جاذبه به قدری قوی است که حتی نور هم نمی تواند از آنجا بگریزد.

همان طور که اینشتین بعداً گفت، او نظریه نسبیت عام را به این علت توسعه داد که ایده تقدم حرکت های لخت در نظریه نسبیت خاص قانع کننده نبود، در حالی که نظریه ای که از ابتدا ترجیح می دهد هیچ حالت حرکتی (حتی موارد دارای شتاب) نداشته باشد، باید رضایت بخش تر به نظر برسد. در نتیجه، در سال ۱۹۰۷، او مقاله ای را در مورد شتاب و تحت نظریه نسبیت خاص منتشر کرد. در آن مقاله تحت عنوان «درمورد اصل نسبیت و نتیجه ای که از آن حاصل می شود»، او توضیح داد که سقوط آزاد واقعاً یک حرکت لخت است و برای ناظری که در حال سقوط آزاد است، باید قوانین نسبیت خاص اعمال شود. از این موضوع با نام اصل هم ارزی یاد می شود. در همان مقاله، اینشتین مواردی مانند اتساع زمان گرانشی، انتقال به سرخ گرانشی و همگرایی گرانشی پیش بینی کرد.

اینشتین در سال ۱۹۱۱ مقاله دیگری تحت عنوان «در مورد تأثیر گرانش بر انتشار نور» منتشر کرد که مقاله منتشر شده در سال ۱۹۰۷ خود را بسط داد و در آن مقدار انحراف نور توسط اجسام پرجرم را تخمین زد. این تخمین سبب شد این امکان فراهم شود که پیش بینی های نظری نسبیت عام، بتوانند برای اولین بار به صورت تجربی مورد آزمایش قرار بگیرند.

در سال ۱۹۱۶، وجود امواج گرانشی را اینشتین پیش بینی کرد، چین هایی در انحنای فضازمان که از به صورت موج منتشر می شوند، به سمت خارج از منبع خود حرکت می کنند و انرژی را به صورت تابش گرانشی منتقل می کنند. امواج گرانشی نمی توانند در نظریه گرانش نیوتون وجود داشته باشند، چراکه نظریه نیوتن برخلاف نسبیت عام، فرض را بر این می گذارد که برهم کنش های فیزیکی با سرعتی نامحدود منتشر می شوند.

اولین شاهد غیرمستقیم از وجود امواج گرانشی در دهه ۱۹۷۰ از طریق مشاهده یک جفت ستاره نوترونی به دست آمد. سرانجام، پیش بینی اینشتین در مورد وجود امواج گرانشی، در ۱۱ فوریه ۲۰۱۶ تأیید شد، زمانی که محققین لیگو برای اولین بار مشاهدات خود دربارهٔ مشاهده امواج گرانشی را که در ۱۴ سپتامبر ۲۰۱۵ انجام شده بود، منتشر کردند.

در سال ۱۹۱۷، اینشتین نظریه نسبیت عمومی را در مورد کل ساختار جهان به کار برد. او کشف کرد که معدلات میدان عمومی پیش بینی می کنند که جهان دینامیک، جمع شونده یا منبسط شونده است. در آن زمان هیچ یافته تجربی از جهان دینامیک پشتیبانی نمی کرد، درنتیجه اینشتین ثابتی به نام ثابت کیهان شناسی را به معادلات میدان افزود تا معادلات را طوری تنظیم کند که با یک جهان ثابت و ایستا همخوانی داشته باشد. این اصلاحیه که جهانی ثابت و ایستا را پیش بینی می کرد بعداً به عنوان جهان ثابت اینشتین شهرت پیدا کرد.

پس از این که ادوین هابل در سال ۱۹۲۹، با مشاهده دور شدن سحابی ها، کشف کرد که جهان در حال انبساط است، اینشتین مدل جهان ثابت خودرا کنار گذاشت و دو مدل دینامیک برای جهان ارائه کرد: مدل اینشتین-فریدمن در سال ۱۹۳۱ و مدل اینشتین-دی سیتر در سال ۱۹۳۲. در هر دو مدل، اینشتین ثابت کیهان شناسی را کنار گذاشت و بیان کرد که «از هر لحاظ نظری، این ثابت قانع کننده نیست.»

در بسیاری از زندگی نامه های نوشته از اینشتین، ادعا شده که اینشتین اعمال ثابت کیهان شناسی در معادلات نسبیت عام را «بزرگ ترین خطای» خود برشمرده است. اخیراً اخترفیزیک دانی به نام ماریو لیویو این ادعا را زیر سؤال برده است و گفته است که ممکن است در نگارش این جمله توسط نویسندگان اغراق شده باشد.

در اواخر سال ۲۰۱۳، یک تیم به رهبری فیزیک دانی ایرلندی به نام کورماک اُریفریت، کشف کرد که اینشتین مدل جهان ثابت خود را مدت کوتاهی پس از مشاهده هابل در مورد دور شدن سحابی ارایه کرده است.
کرمچاله ها ساختارهایی نظری هستند که نقاط مختلفی از فضازمان را به یکدیگر مرتبط می کنند. یک کرمچاله را می توان با کمک یک تونل که دو نقطه متفاوت در فضازمان (تفاوت از لحاظ مکان یا زمان یا هردو) را به یکدیگر متصل می کند، نمایش داد. از همین رو یک کرمچاله، می تواند فواصل فوق العاده دور در چند میلیارد سال نوری و حتی بیشتر را از طریق مسافت کوتاهی در حد چندمتر به یکدیگر متصل کند که این موضوع برای نقاطی که از لحاظ زمانی تفاوت دارند نیز صادق است. اینشتین در سال ۱۹۳۵، با همکاری نیتان روزن مدلی برای یک کرم چاله تولید کرد که معمولاً با عنوان پل اینشتین-روزن شناخته می شود. انگیزه از این کار ایجاد مدلی برای ذرات بنیادی باردار به عنوان راه حل معادلات میدان گرانشی بود.

کرمچاله ها با نظریه نسبیت عام سازگار هستند، با این حال، بسیاری از دانشمندان گمان می کنند که کرمچاله ها صرفاً تجسمی از یک فضای چهاربعدی هستند. به بیان دیگر به همان صورتی که یک فضای دوبعدی می تواند بخشی از واقعیت یک فضای سه بعدی را نشان دهد، کرمچاله ها نیز نشان دهنده قسمتی از فضای چهاربعدی هستند.

در مقاله ای در سال ۱۹۰۵، اینشتین فرض کرد که خود نور از ذراتی مجزا (کوانتا) تشکیل شده است. کوانتای نور پیشنهاد شده توسط اینشتین، تقریباً توسط تمامی فیزیک دانان سراسر دنیا، از جمله ماکس پلانک و نیلز بور رد شد. با این حال، این ایده زمانی به مفهومی جهانی تبدیل شد که در سال ۱۹۱۹، آزمایش اثر فوتوالکتریک رابرت میلیکان و اندازه گیری پراکندگی کامپتون از آن حمایت کردند.

اینشتین نتیجه گرفت که هر فرکانس موجی f با مجموعه ای از فوتون ها مرتبط است که انرژی آنها برابر با hf است، که در این عبارت h همان ثابت پلانک است. او بیشتر از این، در این زمینه سخن نگفت، چراکه او مطمئن نبود چطور این ذرات به موج مرتبط هستند، اما پیشنهاد کرد که این ایده می تواند نتایج آزمایشی تجربی مانند اثر فوتوالکتریک را توضیح دهد.

اینشتین در مقاله «توسعه دیدگاه های ما در مورد ترکیب و ذات تابش» دربارهٔ کوانتیزه بودن نور و همچنین در مقاله ای دیگر در سال ۱۹۰۹، نشان داد که مفهوم کوانتای انرژی که توسط ماکس پلانک مطرح شده بود، باید دارای یک اندازه حرکت معین و دارای رفتاری مستقل و مانند ذرات نقطه ای باشد. این مقاله مفهوم فوتون را مطرح کرد (اگرچه کلمه «فوتون» بعداً توسط گیلبرت لوییس در سال ۱۹۲۶ عرضه شد) و همچنین الهام بخش ایده دوگانگی موج و ذره در مکانیک کوانتومی شد.

اینشتین با انتشار مقاله خود در زمینه اثر فوتوالکتریک در سال ۱۹۰۵، نقش مهمی در توسعه نظریه کوانتوم ایفا کرد. با این حال، برخلاف فیزیک دانان دیگر، او بعداً به مخالفین کوانتوم تبدیل شد و از نتایج آن ناخرسند شد. مشکل اصلی او با مسئله تصادفی بودن در بودن مکانیک کوانتومی بود. او از این مسئله که شانس جای قطعیت را گرفته باشد ناخرسند بود و در این باره گفت: «خداوند تاس نمی اندازد». او تا پایان عمرش همچنان یکی از مخالفین مکانیک کوانتومی باقی ماند و آن را ناقص می دانست.

مناظرات بور–اینشتین مجموعه ای از مباحثات و گفتگوهای عمومی میان آلبرت اینشتین و نیلز بور در مورد مکانیک کوانتومی بود. بحث های این دو که خود از بنیان گذارن مکانیک کوانتومی به شمار می آیند، مخصوصاً به این خاطر مورد توجه بود که نتیجه آن برای فلسفه علم نیز مهم بود. گفتگوهای این دو بعداً بر روی تفسیرهایی ارائه شده از مکانیک کوانتومی تأثیر گذاشت.

در سال ۱۹۳۵، اینشتین با مقاله معروف ای پی آر (EPR) به مکانیک کوانتومی بازگشت تا کامل بودن آن را زیر سؤال ببرد. در آزمایش فکری، او دو ذره را در نظر گرفت که در یک سری از ویژگی ها که به شدت به یکدیگر وابسته هستند، باهم برهم کنش داشته اند. به ذراتی این چنینی، اصطلاحاً ذرات درهم تنیده نیز گفته می شود. به عنوان مثال اسپین می تواند یکی از این ویژگی ها باشد. اهمیتی ندارد که دو ذره درهم تنیده، چقدر از یکدیگر دور شوند، در هرزمان که به عنوان مثال اسپین یکی از این ذرات اندازه گیری شود، باتوجه به وابسته بودن خواص دو ذره به یکدیگر، اسپین ذره دیگر در همان لحظه برملا می شود.

اینشتین این طور استدلال می کرد که دو حالت وجود می تواند وجود داشته باشد: ۱) اسپین هردو ذره از همان ابتدا مشخص است و ۲) فرایند اندازه گیری اسپین یک ذره، موجب انتقال آنی اطلاعات به ذره دیگر می شود. اینشتین حالت دوم را که اصطلاحاً «عملی شبح وار از راه دور» می نامید، رد می کرد، چرا که اگر چنین چیزی در عمل رخ بدهد، از دید او عملاً حد سرعت نور در نسبیت خاص را نقض می کرد.

با این حال در سال ۱۹۸۲، آزمایش اَسپکت تأیید کرد که برخلاف تصویری که فیزیک کلاسیک ارائه می کند، ذرات کوانتومی، ذراتی مستقل و فاقد هیچ گونه ارتباط با یکدیگر نیستند و تصور اینشتین در این زمینه اشتباه بوده است.

اگرچه اینشتین در این مورد و این که ویژگی های ذرات درهم تنیده از قبل تعیین می شوند، در اشتباه بود اما پیش بینی دقیق او از خاصیت غیرعادی این پدیده، یعنی پدیده درهم تنیدگی کوانتومی، موجب شد که مقاله او به یکی از ده مقاله برتر منتشر شده در مجله ""فیزیکال ریویو"" تبدیل شود. از این مقاله به عنوان هسته مرکزی توسعه نظریه اطلاعات کوانتومی یاد می شود.

پس از نظریه نسبیت عام، اینشتین تلاش های فراوانی کرد که نظریه هندسی خود از جاذبه را به نحوی به الکترومغناطیس نیز مرتبط کند. در سال ۱۹۵۰، او نظریه میدان یکپارچه خود را در مقاله ای با عنوان «در باب تئوری تعمیم یافته گرانش» در مجله ساینتیفیک آمریکن منتشر کرد. اگرچه او به تبلیغ نظریه خود ادامه داد، اما هرچه گذشت او در تحقیقات خود منزوی تر شد و درنهایت نیز نتوانست در این زمینه به موفقیت دست پیدا کند. در تلاش برای پیدا کردن نظریه ای که تمام نیروهای بنیادین طبیعت را شامل شود، او عملاً از دستاوردهای اصلی ارائه شده در فیزیک غافل شد که نیروهای هسته ای قوی و ضعیف از جمله آنها بودند، نیروهایی که تا سالها بعد از مرگ او هنوز به طور کامل شناخته نشده بودند. در مقابل، جریان اصلی فیزیک نیز به اینشتین و تلاش او در زمینه رسیدن به نظریه میدان یکپارچه بی توجهی کرد. رؤیای او برای رسیدن به نظریه ای جامع و یکپارچه، انگیزه ای برای نظریاتی مانند نظریه همه چیز و به صورت ویژه نظریه ریسمان ها شد.

اینشتین در طول سفرهایش به صورت روزانه برای همسرش السا و مارگو و السه، دخترانی که به فرزندخواندگی پذیرفته بود، نامه می نوشت. نامه ها در کاغذهای مخصوص دانشگاه عبری اورشلیم نوشته می شدند. باربارا ولف از بخش آرشیو آثار اینشتین در دانشگاه عبری اورشلیم به بی بی سی گفته است که او بیش از ۳۵۰۰ نامه خصوصی بین سالهای ۱۹۱۲ تا ۱۹۵۵ نگاشته است. مارگو اینشتین، اجازه داده تا این نامه ها در معرض عموم قرار بگیرد، با این حال او درخواست کرد که این کار ۲۰ سال پس از مرگش انجام شود (او در سال ۱۹۸۶ درگذشت).

اینشتین به لوله کشی حرفه ای علاقه داشت و در همین راستا او عضو افتخاری اتحادیه لوله کشی بود.

در طول جنگ جهانی دوم، هفته نامه نیویورکر، در بخش گفتگو در مورد شهر، تصویری منتشر کرد که در آن اشاره می کرد، «اینشتین آن قدر در آمریکا مشهور است که ممکن است در خیابان توسط مردم نگه داشته شود و از او درخواست شود که «آن نظریه» را برایشان توضیح دهد. او نهایتاً راهی برای حل معضل پرسش های پیوسته دیگران یافت. او به فردی که از او سؤال می کند، می گوید: «عذر می خواهم، ببخشید، همیشه مرا با پروفسور اینشتین اشتباه می گیرند.»

اینشتین موضوعی الهام بخش برای بسیاری از رمان ها، فیلم ها، نمایش نامه ها و کارهایی در زمینه موسیقی بوده است. او یک مدل معروف برای به تصویر کشیدن یک «پروفسور حواس پرت» است، با صورتی تأثیرگذار و موهایی شاخص. فردریک گُلدن در مجله تایم دربارهٔ او نوشت که اینشتین «یک رؤیای کارتونی بود که به حقیقت پیوست.»

سریال نابغه که توسط شبکه نشنال جئوگرافیک ساخته شده است در فصل اول خود به زندگی آلبرت اینشتین از سال های اول زندگی اش، روابط او به خصوص رابطه اش با میلوا ماریچ، کار او در مؤسسه ثبت اختراع و سال های پایانی زندگی اش به عنوان فیزیک دانی که نظریه نسبیت را توسعه داده است، می پردازد. این فصل بر اساس کتابی از والتر ایزاکسون به نام ""اینشتین: زندگی او و جهان""، ساخته شده که در سال ۲۰۰۷ منتشر شده است.

غالباً نقل قول های معروف بسیاری به اشتباه به اینشتین نسبت داده می شود.

اینشتین جوائز و افتخارات بسیاری کسب کرد. او در سال ۱۹۲۲ موفق به کسب جایزه نوبل در فیزیک «برای خدماتش در زمینه فیزیک نظری و به ویژه کشف قانون اثر فوتوالکتریک که گامی اساسی در توسعه مکانیک کوانتومی به حساب می آید» شد. هیچ یک از نامزدها در سال ۱۹۲۱ واجد شرایط تعیین شده توسط آلفرد نوبل نبودند، بنابراین جایزه نوبل سال ۱۹۲۱، در سال ۱۹۲۲ به اینشتین داده شد. علاوه بر جایزه نوبل، او موفق به کسب افتخاراتی مانند مدال ماتئوچی (۱۹۲۱)، همکار انجمن سلطنتی (۱۹۲۱)، مدال کاپلی (۱۹۲۵)، مدال طلائی انجمن سلطنتی اختر شناسان (۱۹۲۶)، مدال ماکس پلانک (۱۹۲۹)، عضویت در آکادمی ملی علوم آمریکا (۱۹۴۲)، شخصیت قرن تایمز (۱۹۹۹) نیز شد.
علاوه بر جایزه هایی که اینشتین موفق شد در طول زندگی کسب کند، برخی جوائز نیز به افتخار او نام گذاری شده ند که جایزه آلبرت اینشتین، مدال آلبرت اینشتین، جایزه اینشتین در علوم لیزر، جایزه اینشتین انجمن فیزیک آمریکا، جایزه جهانی علمی آلبرت اینشتین و جایزه صلح اینشتین از جمله این موارد هستند.

در فیزیک، یکای اینشتین یک یکای غیر اس آی است که برابر با انرژی یک مول فوتون است. یونسکو به مناسبت صدمین سال مقالات نسبیت خاص، اثر فوتوالکتریک و اثر براوانی سال ۲۰۰۵ را سال جهانی فیزیک نامید.

کالج پزشکی آلبرت اینشتین یکی از کالج های دانشگاه یشیوا است که در نیویورک واقع است. این کالج به افتخار آلبرت اینشتین نام گذاری شده است. رصدخانه اینشتین، اولین تلسکوپ تصویربرداری به طور کامل با اشعه ایکس و دومین تلسکوپ رصدخانه نجومی انرژی بالای ناسا بود. سیارک ۲۰۰۱ به افتخار او، اینشتین ۲۰۰۱ نام گذاری شده است. بر روی ماه نیز دهانه ای به نام دهانه اینشتین به او اختصاص داده شده است."
17,جدول تناوبی,"جدول تناوبی عنصرهای شیمیایی یا جدول مندلیف ، نمایش جدولی عنصرهای شیمیایی بر پایهٔ عدد اتمی، آرایش الکترونی و ویژگی های شیمیایی آن ها است. ترتیب جایگیری عنصرها در این جدول از عدد اتمی (شمار پروتون های) کمتر به سوی عدد اتمی بالاتر است. شکل استاندارد این جدول است؛ عنصرهای اصلی در بالا و دو ردیف کوچکتر از عنصرها در پایین جای دارد. می توان این جدول را به چهار مستطیل شکست، این چهار بلوک مستطیلی عبارتند از: بلوک اس در سمت چپ، بلوک پی در راست، بلوک دی (فلزات واسطه) در وسط و بلوک اف (فلزات واسطهٔ داخلی) در پایین. ردیف های این جدول، دوره و ستون های آن، گروه های جدول تناوبی نام دارند. همچنین گاهی برخی از این گروه ها نام های ویژه ای دارند. برای نمونه گروه هالوژن ها و گازهای نجیب از آن جمله اند. هدف از ساخت جدول تناوبی، چه به شکل مستطیلی و چه به شکل های دیگر، بررسی بهتر ویژگی های شیمیایی عنصرها بوده است. این جدول، کاربرد زیادی در دانش شیمی و پردازش رفتار عنصرها دارد.

جدول تناوبی با نام دیمیتری مندلیف شناخته شده است، با اینکه پیشروان دیگری پیش از او وجود داشته اند. او این جدول را در سال ۱۸۶۹ منتشر کرد. این، نخستین جدولی بود که به این گستردگی مرتب شده بود. مندلیف این جدول را تهیه کرد تا ویژگی های دوره ای آنچه که بعدها «عنصر» نام گرفت را بهتر نشان دهد. وی توانسته بود برخی ویژگی های عنصرهایی که هنوز کشف نشده بود را پیش بینی کند و جای آن ها را خالی گذاشته بود. کم کم با پیشرفت دانش، عنصرهای تازه ای شناسایی شد و جای خالی عنصرها در جدول پُر شد. با شناسایی عنصرهای نو و گسترش شبیه سازی های نظری دربارهٔ رفتار شیمیایی مواد، جدول آن روز مندلیف بسیار گسترده تر شده است.

همهٔ عنصرهای شیمیایی از عدد اتمی ۱ (هیدروژن) تا ۱۱۸ (اوگانسون) شناسایی یا ساخته شده اند. دانشمندان هنوز به دنبال ساخت عنصرهای پس از اوگانسون هستند و البته این پرسش را پیش رو دارند که عنصرهای تازه تر چگونه جدول را اصلاح خواهند کرد. همچنین ایزوتوپ های پرتوزای بسیاری هم در آزمایشگاه ساخته شده است.

همهٔ نسخه های جدول تناوبی تنها دربردارندهٔ عنصرهای شیمیایی هستند و مخلوط، ترکیب یا ذرهٔ زیراتمی در آن ها جایی ندارد. هر عنصر شیمیایی یک عدد اتمی یکتا دارد و این عدد برابر با شمار پروتون ها در هستهٔ اتم آن عنصر است. اتم های گوناگون یک عنصر می توانند شمار نوترون های متفاوتی داشته باشند. در این حالت به آن ها ایزوتوپ گفته می شود. برای نمونه کربن سه ایزوتوپ طبیعی دارد. همهٔ ایزوتوپ های کربن ۶ پروتون، و بیشتر آن ها ۶ نوترون دارند؛ اما یک درصد آن ها ۷ نوترون و شمار بسیار کمتری از آن ها ۸ نوترون دارند. ایزوتوپ ها در جدول تناوبی به صورت جداگانه، نمایش داده نمی شوند؛ بلکه میانگین آن ها به عنوان جرم اتمی در زیر عنصر درج می شود. برای عنصرهایی که هیچ ایزوتوپ پایداری ندارند، جرم اتمی پایدارترین یا متداول ترین ایزوتوپ آن ها درون پرانتز نوشته می شود.

در جدول تناوبی استاندارد عنصرها به ترتیب عدد اتمی (شمار پروتون ها در هسته)، به صورت صعودی مرتب شده اند. هر ردیف تازه در جدول، که یک دوره یا تناوب نامیده می شود، با افزوده شدن نخستین الکترون به یک لایهٔ الکترونی تازه آغاز می شود. عنصرهایی که در یک ستون جدول (گروه) جای گرفته اند، همگی در لایهٔ آخر الکترونی خود دارای تعداد الکترون های برابر هستند؛ به عبارت دیگر آرایش الکترونی لایهٔ آخر آن ها یکسان است. مانند اکسیژن و سلنیم که هر دو در یک ستون هستند و هر دو چهار الکترون در لایهٔ بیرونی آرایش الکترونی خود یعنی تراز ""p"" دارند. عنصرهایی که ویژگی های شیمیایی مشابه دارند، معمولاً در یک گروه از جدول قرار می گیرند. اما در بلوک ""f"" عنصرهایی که در یک دوره هستند نیز ویژگی های مشابهی را نشان می دهند. در نتیجه به آسانی می توان ویژگی های شیمیایی یک عنصر را با آگاهی از عنصرهای پیرامونی اش پیش بینی کرد.

تا سال ۲۰۱۵، جدول تناوبی ۱۱۸ عنصر داشته است که ۱۱۴ عنصر به صورت رسمی از سوی اتحادیه بین المللی شیمی محض و کاربردی پذیرفته و نامگذاری شده اند. ۹۸ عنصر از مجموع ۱۱۸ عنصر در طبیعت یافت می شوند و از آن میان، ۸۴ مورد، عنصرهای پایدار یا دارای نیم عمر بیش از سن زمین هستند. در حالی که ۱۴ عنصر باقی مانده نیم عمر کوتاهی دارند یا به عبارت دیگر پرتوزا هستند. در حال حاضر، این عنصرها تنها بر اثر انجام واکنش هسته ای در عنصرهای دیگر به وجود می آیند و فراوانی ناچیزی دارند. تمام عنصرهای با عدد اتمی ۹۹ تا ۱۱۲ (که مابین اینشتینیم و کوپرنیسیم قرار دارند) و نیز دو عنصر فلروویوم و لیورموریوم، در طبیعت پدید نیامده اند، بلکه در آزمایشگاه ساخته شده اند. سپس آیوپاک آن ها را به طور رسمی پذیرفته است. گزارش شده که عنصرهای ۱۱۳، ۱۱۵، ۱۱۷ و ۱۱۸ هم در آزمایشگاه ساخته شده اند، اما هنوز آیوپاک آن ها را تأیید نکرده است. برای همین، این عنصرها هنوز بر پایهٔ عدد اتمی شان شناخته می شوند. تاکنون عنصری سنگین تر از کالیفرنیم (عنصر ۹۸) در طبیعت به صورت خالص در اندازهٔ قابل مشاهده، پیدا نشده است. تا سال ۲۰۱۸ هنوز عنصری با عدد اتمی بزرگتر از ۱۱۸ ساخته نشده است.

عنصرها در جدول تناوبی به صورت افقی (چپ به راست) در دوره های ۱ تا ۷ و به صورت عمودی (بالا به پایین) در گروه های ۱ تا ۱۸ دسته بندی می شوند. هم چنین دسته بندی دیگری بر اساس لایهٔ الکترونی در حال پر شدن وجود دارد که بر اساس آن، عنصرها در بلوک های ""s"" و ""p"" و ""d"" و ""f"" قرار می گیرند.

یک ""گروه"" یا ""خانواده""، یک ستون عمودی از جدول تناوبی است. عنصرهای یک گروه معمولاً ویژگی های نزدیک به هم بیشتری نسبت به عنصرهای یک دوره یا بلوک دارند. دانش مکانیک کوانتوم که دربارهٔ ساختار اتمی پژوهش می کند، نشان می دهد که چون عنصرهای موجود در یک گروه همگی از آرایش الکترونی یکسانی در لایهٔ آخر الکترونی برخوردارند؛ بنابراین ویژگی های شیمیایی مشابهی از خود نشان می دهند و هرچه عدد اتمی آن ها بالاتر می رود، این مشابهت ها افزایش پیدا می کند. با این حال گاهی در بلوک d و f همانندی های عنصرهای یک دوره به اندازهٔ همانندی ها در یک گروه مهم هستند. به همانندی (شباهت) در یک دوره، ""همانندی افقی"" و در یک گروه، ""همانندی عمودی"" گفته می شود.

بر اساس یک قرارداد جهانی، گروه ها از ۱ تا ۱۸ شماره گذاری شده اند که گروه شمارهٔ یک را نخستین گروه از چپ (فلزهای قلیایی) و آخرین گروه را گروه نخست از راست (گازهای نجیب) در نظر گرفته اند. در گذشته، شمارهٔ گروه ها را با عددهای رومی نشان می دادند. همچنین در آمریکا برای گروه های بلوک اس و پی یک حرف A و برای عنصرهای بلوک دی یک حرف B در کنار شمارهٔ رومی گروه می گذاشتند. برای نمونه گروه چهار به صورت IVB و گروه چهاردهم (یا عنصرهای گروه کربن) به صورت IVA نمایش داده می شد. در اروپا هم همین روش به کار می رفت، با این تفاوت که حرف A برای گروه های پیش از گروه ۱۰ و حرف B برای عنصرهای گروه ۱۰ و گروه های پس از آن بکار می رفت. در سال ۱۹۸۸ آیوپاک سامانهٔ نام گذاری تازه ای را پیشنهاد کرد و روش های پیشین همگی فراموش شد.

ویژگی های عنصرهای یک گروه مانند شعاع اتمی، انرژی یونش و الکترون دوستی مشابه یکدیگر هستند. از بالا به پایین، شعاع اتمی عنصرها افزایش می یابد، در نتیجه الکترون های لایهٔ آخر در فاصلهٔ دورتری از هسته جای می گیرند، چون ترازهای انرژی بیشتری پُر شده اند. از بالا به پایین، انرژی یونش کاهش می یابد. چون الکترون ها کمتر به هسته پیوند خورده اند و آسان تر می توان آن ها را جدا کرد. با تحلیل مشابه، از بالا به پایین الکترون دوستی عنصرها کاهش می یابد. چون فاصلهٔ میان الکترون های لایهٔ آخر و هسته افزایش می یابد. البته در این میان استثناهایی هم وجود دارد. برای نمونه در گروه ۱۱ الکترون دوستی از بالا به پایین افزایش می یابد.

یک ""دوره"" در جدول تناوبی، یک ردیف افقی از این جدول است. با اینکه عنصرها در یک گروه همانندی های بسیاری دارند، اما بخش هایی از دوره ها هستند که از اهمیتی بیش از گروه ها برخوردارند. مانند بلوک F، جایی که لانتانیدها و آکتینیدها دو مجموعهٔ افقی از عنصرهای جدول را می سازند.

عنصرها در یک دوره همانندی هایی از لحاظ شعاع اتمی، انرژی یونش، الکترون دوستی و الکترون خواهی (مقدار انرژی آزاد شده هنگامی که یک الکترون به یک مولکول یا اتم خنثی افزوده می شود) از خود نشان می دهند. در یک دوره از چپ به راست، شعاع اتمی کاهش می یابد. این پدیده، به این دلیل است که با افزایش عدد اتمی در یک دوره، شمار لایه های الکترونی ثابت است، اما شمار پروتون ها افزایش می یابد. برای همین الکترون ها بیشتر به سوی هسته کشیده می شوند. کاهش شعاع اتمی باعث افزایش انرژی یونش می شود (از چپ به راست). هرچه پیوندها در یک عنصر محکم تر باشد، انرژی بیشتری هم برای جداسازی یک الکترون نیاز است. الکترون دوستی مانند انرژی یونش رفتار می کند و از چپ به راست افزایش می یابد. چون کشش هسته بر روی الکترون ها افزایش می یابد. همچنین مقدار الکترون خواهی هم در طول یک دوره اندکی تغییر می کند. فلزها (عنصرهای سمت چپ دوره) معمولاً نسبت به نافلزها (سمت راست دوره) الکترون خواهی پایین تری دارند. این قانون برای گازهای نجیب برقرار نیست.

چون لایهٔ آخر الکترونی از اهمیت ویژه ای برخوردار است، جدول تناوبی به بخش هایی وابسته به این لایه های الکترونی تقسیم شده است. به هر یک از این بخش ها یک بلوک می گویند. بلوک اس دربردارندهٔ دو گروه نخست جدول (فلزهای قلیایی و قلیایی خاکی) و دو عنصر هیدروژن و هلیم است. بلوک پی دربردارندهٔ شش گروه آخر جدول، گروه های ۱۳ تا ۱۸ آیوپاک (۳A تا ۸A در نامگذاری آمریکایی) است. همهٔ شبه فلزات و نافلزها در این بلوک جای می گیرند. بلوک دی دربردارندهٔ گروه های ۳ تا ۱۲ آیوپاک (۳B تا ۸B در نامگذاری آمریکایی) و همهٔ فلزات واسطه است. بلوک اف که بیشتر در پایین بدنهٔ اصلی جدول جای می گیرد دربردارندهٔ لانتانیدها و اکتینیدها است.

در نمایش جدول تناوبی، لانتانیدها و اکتینیدها بیشتر به صورت دو ردیف اضافی در زیر بدنهٔ اصلی جدول گذاشته می شوند. همچنین در این نمایش، دو تک خانه از بدنهٔ اصلی جدول به یکی از عنصرهای این دو مجموعه اختصاص داده می شود. برای نمونه، یکی از عنصرهای لانتانیوم یا لوتسیم (برای لانتانیدها) و اکتینیم یا لارنسیم (برای اکتینیدها) را برمی گزینند و آن ها را به ترتیب در یک تک خانه میان باریم و هافنیم، و رادیم و رادرفوردیم می گذارند. در دیگر جدول ها، دو مجموعهٔ لانتانیدها و اکتینیدها به صورت دو ردیف (دوره) در میانهٔ بدنهٔ اصلی جدول جای داده می شود.

در برخی جدول ها یک خط جداکنندهٔ فلزها از نافلزها هم گنجانده می شود. همچنین ممکن است در یک جدول دسته های گوناگونی از عنصرها به صورت برجسته تری نمایان شوند. برای نمونه می توان به فلزهای واسطه، فلزات پس واسطه و شبه فلزها اشاره کرد. همچنین بسته به کاربرد جدول، ممکن است گروه های ویژه ای از عنصرها مانند فلزهای دیرگداز و فلزهای کم یاب که خود زیرگروه فلزهای واسطه هستند، به صورت پررنگ تر نمایش داده شوند.

آرایش الکترونی عنصرهای جدول، الگویی تکرار شونده دارند. الکترون ها در هر عنصر، مجموعه ای از لایه های الکترونی را پُر می کند. هر لایهٔ الکترونی از یک یا چند زیرلایه ساخته شده است که به آن ها لایه های s و p و d و f و g گفته می شود. هر چه عدد اتمی یک عنصر افزایش یابد، لایه ها و زیرلایه های الکترونی بیشتری در آن عنصر پُر می شود. این لایه ها بر پایهٔ اصل آفبا یا قانون تراز انرژی پر می شوند (همانند نموداری که کشیده شده است). برای نمونه، آرایش الکترونی نئون با عدد اتمی ۱۰ عبارت است از: که دو الکترون در لایهٔ نخست و هشت الکترون در لایهٔ دوم (دو تا در زیرلایهٔ s و شش تا در زیرلایهٔ p) جای می گیرد. برای نمونه، فلزهای قلیایی و عنصر هیدروژن، همگی تنها یک الکترون در لایهٔ اس دارند.

ویژگی های یک عنصر بیشتر به آرایش الکترونی آن عنصر وابسته است. در نتیجه، چون آرایش الکترونی عنصرها در جدول از نظم روشنی پیروی می کند، می توان برخی رفتارهای فیزیکی و شیمیایی عنصرها در جدول را پیش بینی کرد. در نمودار سمت راست، به برخی از این رفتارها اشاره شده است. پیش از آنکه نیلز بور نظریه خود پیرامون آرایش الکترونی را مطرح کند، از روی این ویژگی پله کانی عنصرها، جای برخی از عنصرها در جدول پیش بینی شده بود.

اندازه گیری شعاع اتمی یک اتم به صورت مجزا امکان پذیر نیست؛ ولی می توان با اندازه گیری فاصلهٔ میان هسته های دو اتم که با هم پیوند دارند، شعاع اتمی آن ها را به دست آورد. برای نمونه، هنگامی که دو اتم یک عنصر با یکدیگر پیوند دارند، شعاع اتمی هر یک از آن ها نصف طول پیوند دو اتم است. هرچند که این مقدار در پیوندهای مختلف، اندکی متفاوت است؛ ولی می توان یک میانگین را برای شعاع اتمی در نظر گرفت. به طور کلی، با حرکت به سمت چپ و پایین جدول تناوبی، شعاع اتمی افزایش می یابد. این تغییر شعاع اتمی و در کنار آن تغییر در ویژگی های فیزیکی و شیمیایی عنصرها را می توان با کمک نظریه های اتمی دربارهٔ لایه های الکترونی توضیح داد. این تغییرها شاهدی بر درستی نظریهٔ کوانتوم است.

عنصرهای واسطه از الگوی کلی تغییرات شعاع اتمی پیروی نمی کنند. در آغاز پر شدن لایهٔ ""d"" شعاع اتمی کاهش می یابد که نرخ آن از نرخ کاهش عنصرهای گروه ۲ نسبت به گروه ۱ بسیار کمتر است؛ ولی در اتم های انتهایی، روند افزایشی وجود دارد.

نخستین انرژی یونش، انرژی لازم برای جدا کردن سست ترین الکترون از یک اتم خنثی در حالت گازی است. دومین انرژی یونش، انرژی مورد نیاز برای جدا کردن دومین الکترون از یک اتم است. انرژی های یونش مراتب بالاتر نیز به همین ترتیب تعریف می شوند. برای یک اتم مشخص، با افزایش درجهٔ یونش، انرژی های یونش متعاقب هم افزایش می یابند. بر الکترون های لایه های نزدیک تر به هسته، نیروی جاذبهٔ الکترواستاتیک بیشتری اعمال می شود؛ بنابراین انرژی مورد نیاز برای جداسازی آن ها نیز بیشتر است. انرژی یونش با حرکت به سمت بالا و راست جدول تناوبی، افزایش می یابد.

در هر دورهٔ جدول، دو پرش بزرگ دیده می شود. یک پرش در گذر از گاز نجیب به فلز قلیایی بعدی است. پرش دوم که کوچکتر است، پیش از گروه ۱۳ رخ می دهد. در هر دو حالت، ابتدا آخرین لایهٔ آرایش الکترونی پر شده و سپس الکترون بعدی در لایهٔ جدید قرار می گیرد؛ بنابراین انرژی مورد نیاز برای جدا کردن آن، بسیار کمتر خواهد بود. چنین رخدادی در انرژی های یونش متوالی یک عنصر نیز مشاهده می شود. هنگامی که همهٔ الکترون های یک لایه جدا شوند، انرژی یونش بعدی به شدت افزایش می یابد.

الکترونگاتیوی، تمایل یک اتم به جذب الکترون است که به دو عامل عدد اتمی و فاصلهٔ الکترون های لایهٔ آخر آن اتم با هسته وابسته است. این ویژگی در سال ۱۹۳۲ توسط لینوس پاولینگ پیشنهاد شد. الکترونگاتیوی با حرکت به سمت بالا و راست جدول تناوبی، افزایش می یابد. فلوئور بیشترین و سزیم کمترین میزان الکترونگاتیوی را در میان عنصرهایی که در طبیعت یافت می شوند، دارا هستند.

استثناهایی در تغییرات تناوبی الکترونگاتیوی مشاهده می شوند. الکترونگاتیوی عنصرهای گروه ۱۳ و ۱۴ در دورهٔ چهارم بیشتر از دورهٔ سوم است که دلیل آن، پر شدن لایهٔ ""d"" (که درونی تر است) و کمتر شدن شعاع اتمی است. استثنای دیگر، بالا بودن غیرعادی الکترونگاتیوی سرب در مقایسه با عنصرهای پیرامونش است که به نظر می رسد به دلیل اشکال در تحلیل داده ها باشد. روش های محاسباتی دیگر، متفاوت با آنچه مورد استفاده پاولینگ بوده، نشان می دهند که این عنصرها دارای رفتار دوره ای طبیعی هستند.

تفاوت الکترونگاتیوی میان دو اتم که پیوندی را تشکیل می دهند، میزان خصلت یونی آن پیوند را نشان می دهد. هرچه این تفاوت بیشتر باشد، پیوند دو اتم قطبی تر است. برای نمونه، در پیوند میان نافلزها که تفاوت الکترونگاتیوی اندک است، پیوند کووالانسی با قطبیت کم یا غیر قطبی است؛ ولی پیوند میان یک فلز و یک نافلز به دلیل تفاوت قابل توجه الکترونگاتیوی دو اتم، از نوع پیوند یونی است. معیار الکترونگاتیوی چندان دقیق نیست. زیرا دو اتم ممکن است به شکل های گوناگونی با یکدیگر پیوند داشته باشند. (برای نمونه الکترونگاتیوی فسفر در دو ترکیب PF و PF با یکدیگر متفاوت است)

الکترون خواهی، انرژی واکنش افزوده شدن یک الکترون به یک اتم در حالت گازی و تبدیل اتم خنثی به یون منفی است. برای بیشتر عنصرها، این فرایند با آزاد شدن انرژی همراه است و در نتیجه، مقدار الکترون خواهی برای نخستین الکترون، مقداری منفی است. تنها الکترون خواهی فلزات قلیایی خاکی (گروه ۲)، گروه های ۷ و ۱۲ و گازهای نجیب (گروه ۱۸) مثبت است. (در واقع، برای این عنصرها مقدار تجربی الکترون خواهی اندازه گیری نشده است) دلیل این رخداد، پر بودن (مانند گروه ۲، ۱۲ و ۱۸) یا نیمه پر بودن آخرین لایهٔ آرایش الکترونی این عنصرها (مانند گروه ۷) است. الکترون خواهی عنصرهای گروه ۱۵ نیز به دلیل نیمه پر بودن لایهٔ ""p"" کمتر از گروه های مجاور است. در هر دوره، بیشترین الکترون خواهی منفی مربوط به گروه هالوژن ها است. کلر بیشترین مقدار الکترون خواهی را در میان عنصرهای جدول تناوبی دارد.

در سال ۱۷۸۹ آنتوان لاووازیه فهرستی از ۳۳ عنصر شیمیایی را منتشر کرد. او این عنصرها را زیر نام های گازی، فلزی، نافلزی و خاکی دسته بندی کرده بود. سپس در دههٔ ۱۷۹۰ یرمیا بنیامین ریشتر جدول وزن معادل را تهیه کرد. به این منظور، مقدار وزنی اسیدهایی که با یک مقدار مشخص باز ترکیب می شدند و نیز مقدار فلزهایی که با مقدار مشخصی اسید ترکیب می شدند را اندازه گیری کرد. در سال ۱۸۲۹ یوهان ولفگنگ دوبرآینر دریافت که بسیاری از عنصرها را می توان بسته به ویژگی های شیمیایی آنها، در دسته های سه تایی بخش بندی کرد. برای نمونه لیتیم، سدیم و پتاسیم را با هم در دستهٔ فلزهای واکنش پذیر نرم گذاشت. همچنین او متوجه شد که وقتی عنصرها را به ترتیب وزن اتمی دسته بندی می کند، وزن عنصر دوم (میانی) تقریباً برابر است با میانگین وزن عنصر پیش و پس از خود (عنصر اول و سوم). این پدیده به نام قانون سه تایی یا سه تایی دوبرآینر شناخته شد. شیمیدان آلمانی لئوپولد گملین با همین روش ادامه داد و تا سال ۱۸۴۳ توانست ده دستهٔ سه تایی، سه دستهٔ چهارتایی و یک دستهٔ پنج تایی را شناسایی کند. در سال ۱۸۵۷ ژان باتیست آندره دوما توانست ارتباط هایی میان دسته های گوناگون فلزها به دست آورد. تا این دوره شیمی دانان گوناگون توانسته بودند ارتباط های گوناگونی میان دسته های کوچک عنصرها به دست آورند؛ اما هیچ یک جدول کلی ارائه نکرده بودند.

در ۱۸۵۸ شیمیدان آلمانی فریدریش آگوست ککوله مشاهده کرد که کربن همواره با چهار اتم پیرامون خود پیوند برقرار می کند. برای نمونه در متان یک کربن با چهار هیدروژن پیرامون خود پیوند خورده است. این مفهوم کم کم با نام والانس یا الکترون های ظرفیت شناخته شد. منظور از والانس یک اتم، تعداد اتم هایی است که با آن اتم پیوند می خورند.

در ۱۸۶۲ یک زمین شناس فرانسوی به نام الکساندر-امیل بگویه دو شانکورتوآ یک نمای اولیه از جدول تناوبی را منتشر کرد و نام آن را «مارپیچ خاکی» یا «مارپیچ» گذاشت. او نخستین کسی بود که متوجه ویژگی های تناوبی عنصرها شد و آن ها را به ترتیب عدد اتمی از کمتر به بیشتر در یک استوانهٔ مارپیچ مرتب کرد. همچنین او نشان داد که عنصرهایی که ویژگی های مانند هم دارند در فاصله ای ثابت از هم قرار دارند (شمار عنصرهای میان آن ها همیشه ثابت است). جدول او برخی یون ها و ترکیب ها را هم دربرداشت. مقاله ای که او دربارهٔ جدول خود منتشر کرد، بیش از دانش شیمی، به مطالب مربوط به زمین شناسی پرداخته بود. برای همین تا پیش از جدول دیمیتری مندلیف توجه کمی را به خود جلب کرد.

در ۱۸۶۴ شیمی دان آلمانی، جولیوس لوتار میر جدولی ساخته شده از ۴۴ عنصر را بر پایهٔ الکترون های لایهٔ ظرفیت (والانس) ارائه کرد. این جدول نشان می داد که عنصرهایی که ویژگی های مانند هم دارند، معمولاً الکترون های ظرفیت برابر هم دارند. هم زمان شیمیدان انگلیسی، ویلیام آدلینگ هم جدولی ساخته شده از ۵۷ عنصر منتشر کرد. جدول آدلینگ بر پایهٔ وزن اتمی بود که چندین جای خالی و نکتهٔ غیرمعمول در آن دیده می شد. او متوجه مفهوم تناوبی بودن جرم اتمی در میان عنصرها و مسئلهٔ گروه بندی عنصرها در جدول شده بود اما هرگز پیگیر ادامهٔ آن نشد. او در ۱۸۷۰ عنصرها را برپایهٔ الکترون های لایهٔ ظرفیت (والانس) مرتب کرد و به عنوان جدول پیشنهادی خود ارائه کرد.
شیمی دان انگلیسی جان نیولندز از سال ۱۸۶۳ تا ۱۸۶۶ مجموعه مقالاتی را منتشر کرد. او در این مقاله ها توضیح می داد که هنگامی که عنصرها به ترتیب از عدد اتمی کمتر به بیشتر مرتب شوند در دسته های هشت تایی ویژگی های فیزیکی و شیمیایی مشابهی را تکرار می کنند. او این تناوب و تکرار هشت تایی را به هشتگان های موسیقی همانند کرد. قانون هشتگان های نیولندز از سوی همکارانش احمقانه دانسته شد و جامعهٔ شیمی حاضر به انتشار کار او نشد. برخلاف این برخورد، نیولندز داده های جدول هشتایی خود را جمع آوری کرد و از آن برای پیش بینی عنصرهای ناشناخته مانند ژرمانیم بهره برد. جامعهٔ شیمی پنج سال پس از آنکه جدول تناوبی مندلیف به جهان معرفی شد، به کار نیولندز بها داد.

در سال ۱۸۶۷ یک شیمیدان زادهٔ دانمارک به نام گوستاووس هینریشس یک جدول تناوبی مارپیچ پیشنهاد کرد. این جدول برپایهٔ طیف اتمی، وزن و شباهت های شیمیایی بود. جدول او به عنوان کاری «منحصربه فرد»، «درخور توجه» و البته «تودرتو و پیچیده» دانسته شد. چنین توصیفاتی مانع از شناسایی و پذیرش عمومی جدول او شد.

استاد روس شیمی، دیمیتری مندلیف و شیمی دان آلمانی، ژولیوس لوتار میر، هر یک به صورت مستقل جدولی را به ترتیب در سال های ۱۸۶۹ و ۱۸۷۰ منتشر کردند. جدول مندلیف، نخستین نسخه از کار او بود؛ درحالی که جدولی که میر منتشر کرد، نسخهٔ گسترش یافتهٔ جدول پیشین او بود که در سال ۱۸۶۴ منتشر کرده بود. هر دو نفر، عنصرها را در ردیف ها و ستون ها به ترتیب وزن اتمی فهرست کرده بودند. در هر دو جدول در آغاز یک ستون یا ردیف، ویژگی های عنصرها به صورت مرتب تکرار می شد.

مندلیف در این جدول دو انتخاب مهم انجام داده بود که باعث شد تا جدول او مورد پذیرش عمومی قرار گیرد: نخست اینکه جای عنصرهایی را که هنوز شناسایی نشده بود، خالی گذاشته بود. مندلیف نخستین شیمی دانی نبود که چنین کرده بود، اما نخستین کسی بود که با توجه به ردپایی که از جدول داشت، جای عنصرها را پیش بینی کرده بود. عنصرهایی مانند گالیم و ژرمانیم عنصرهایی بودند که بعداً شناسایی شدند. انتخاب دوم مندلیف در جای گذاری و دسته بندی عنصرها بود، او گاهی ویژگی وزن اتمی را نادیده گرفته بود و به جای آن، عنصرها را با توجه به ویژگی های شیمیایی جای گذاری کرده بود. عنصرهایی مانند تلوریم و ید از این دست بودند. بعدها با پیشرفت علم معلوم شد که مندلیف نادانسته عنصرها را به ترتیب افزایش عدد اتمی و بار هسته مرتب کرده بود.

اهمیت عدد اتمی در جای گذاری عنصرها در جدول تناوبی نادیده گرفته می شد تا این که وجود و ویژگی های پروتون و نوترون در هسته شناسایی شد.

مندلیف در سال ۱۸۷۱ جدول خود را به روز کرد و جزئیات بیشتری از عنصرهایی که جای آن ها را پیش بینی می کرد، ارائه داد. او باور داشت که این عنصرها وجود دارند، اما هنوز شناسایی نشده اند. با گذر زمان و شناسایی عنصرهایی که به صورت طبیعی یافت می شوند، جاهای خالی کم کم پر شد. باور عمومی چنین است که آخرین عنصر شناسایی شده ای که به صورت طبیعی پدید می آید، فرانسیم است که در سال ۱۹۳۹ شناسایی شد. مندلیف این عنصر را «اکا-سزیم» (اکا به معنی همانند) نامیده بود. پس از آن، در سال ۱۹۴۰ عنصر پلوتونیم به صورت آزمایشگاهی تولید شد؛ اما در سال ۱۹۷۱ دانشمندان به این نتیجه رسیدند که این عنصر به صورت طبیعی ساخته می شود.

جدول تناوبی پرکاربرد امروزی که به نام جدول تناوبی استاندارد یا جدول تناوبی متداول نیز شناخته می شود، جدولی است که به شیمی دان آمریکایی هوراس گرووز دمینگ نسبت داده می شود. دمینگ در ۱۹۲۳ دو نسخهٔ کوتاه (نسخهٔ مندلیفی و ۱۸ ستونی) جدول تناوبی را منتشر کرد.
بعدها در سال ۱۹۲۸ نسخهٔ ۱۸ ستونی جدول دمینگ به صورت گسترده در دسترس مدرسه های آمریکا قرار گرفت. تا دههٔ ۱۹۳۰ جدول دمینگ در بسیاری از کتاب ها و دانشنامه های شیمی در دسترس بود. همچنین برای سال ها توسط انتشارات علمی سرجنت-ولچ منتشر می شد.
با پیشرفت دانش مکانیک کوانتوم و افزایش دانش دربارهٔ الکترون ها و نقش آن ها در اتم، روشن شد که جای گیری عنصرها در هر دوره (ردیف) از جدول تناوبی با پر شدن یکی از لایه های الکترونی همسنگ است. اتم های بزرگتر، الکترون ها و در نتیجه زیرلایه های بیشتری دارند. پس با افزایش شمارهٔ دوره، طول دوره های جدول بیشتر می شود.

در ۱۹۴۵، دانشمند آمریکایی گلن سیبورگ گفت که الکترون ها در اکتینیدها مانند لانتانیدها بلوک اف از لایه های الکترونی را پر می کنند. چرا که پیش از آن فرض می شد که الکترون های لایهٔ آخر این عنصرها در بلوک دی جای می گیرند. همکار سیبورگ به او توصیه کرد که چنین مطلبی را منتشر نکند و آیندهٔ کاری خود را به خطر نیندازد. با این حال، او پیشنهاد خود را ارائه داد که از سوی جامعهٔ علمی درست دانسته شد. سیبورگ به تلاش خود ادامه داد و در سال ۱۹۵۱ توانست جایزهٔ نوبل شیمی را به خاطر کار بر روی اکتینیدها از آن خود کند.

غیر از جدول تناوبی استاندارد، جدول های تناوبی گوناگونی تاکنون ساخته شده است. با گذشت ۱۰۰ سال از معرفی جدول از سوی مندلیف در سال ۱۸۶۹، نزدیک به ۷۰۰ نسخهٔ گوناگون از جدول تناوبی معرفی و منتشر شد. غیر از قالب معمول که به شکل مستطیلی بود، قالب هایی دیگری مانند دایره ای، مکعبی، استوانه ای، هرمی، مارپیچ، کروی، مربعی، حلزونی، منشور هشت وجهی، به صورت تو در تو (مانند نماد بی نهایت ∞) و حتی جدا جدا هم ساخته شد. هدف از پیشنهاد چنین قالب هایی بیشتر تأکید بر روی یک ویژگی فیزیکی یا شیمیایی ویژه از عنصرها است که در جدول تناوبی سنتی به خوبی دیده نمی شود.

یکی از قالب های جایگزین و شناخته شدهٔ جدول، نسخه ای است که به تئودور بنفی (۱۹۶۰) نسبت می دهند. در جدول بنفی، عنصرها به صورت یک مارپیچ پیوسته در کنار هم جای گرفته اند؛ به گونه ای که هیدروژن در مرکز مارپیچ و عنصرهای واسطه، لانتانیدها و اکتینیدها به صورت بیرون زدگی در کنار جای گرفته اند. (مانند شکل)

بیشتر جدول های تناوبی دو بُعدی هستند. با این حال پیش از آنکه مندلیف جدولش را معرفی کند در سال ۱۸۶۲ جدول سه بعدی هم پیشنهاد شده بود. جدول های تازه تر مانند دسته بندی کورتین (۱۹۲۵)، نظام لامینای رینگلی (۱۹۴۹)، جدول حلزونی گیگر (۱۹۶۵)، درخت تناوبی دوفور (۱۹۹۶) و جدول تناوبی استاو (۱۹۸۹) همگی به صورت چهاربعدی توصیف شده اند. به این صورت که سه بُعد آن، بعدهای فضایی و یک بُعد، رنگ آن در نظر گرفته شده است.

با وجود آنکه عنصرهای جدول تا اوگانسون شناسایی شده اند اما تنها تا عنصرهای هاسیم (عنصر ۱۰۸) و کوپرنیسیم (عنصر ۱۱۲) ویژگی های شیمیایی شناخته شده دارند. در حالی که دیگر عنصرها رفتاری متفاوت از آنچه برایشان از راه برون یابی پیش بینی می شود از خود نشان می دهند. برای نمونه برخی پژوهش ها می گوید که با اینکه عنصر فلروویوم در گروه کربن جای دارد اما باید رفتاری همانند گاز بی اثر رادون از خود نشان دهد، البته آزمایش های تازه تر همانندی هایی در رفتار شیمیایی فلروویوم و عنصر سرب پیدا کرده اند که این با جدول تناوبی همخوانی بیشتری دارد.

هنوز روشن نیست که آیا عنصرهای تازه تر که در آینده شناسایی می شوند در ردیف هشتم (دورهٔ هشتم) جای می گیرند یا به کلی نظم جدول را به هم می ریزند. گلن سیبورگ بر این باور بود که دورهٔ هشتم جدول به گونه ای است که دو عنصر ۱۱۹ و ۱۲۰ از بلوک اس، ۱۸ عنصر از بلوک جدید جی و ۳۰ عنصر از بلوک های اف، دی و پی را دربر می گیرد. برخی فیزیکدانان معاصر مانند پکا پیکو به صورت نظری به این نتیجه رسیده اند که این عنصرهای تازه تر، از اصل آفبا که توضیح دهندهٔ چگونگی پُر شدن لایه های الکترونی است، پیروی نخواهند کرد. به این ترتیب با شناسایی عنصرهای تازه تر، ظاهر جدول تناوبی دچار دگرگونی خواهد شد.

بالاترین عدد اتمی ممکن هنوز روشن نیست. نخستین بار الیوت آدامز در ۱۹۱۱ با توجه به شمار عنصرهای جای گرفته در هر ردیف به این نتیجه رسیده بود که وزن اتمی بالاتر از (یعنی عنصرهای ۹۹ و ۱۰۰ امروز) ناممکن است و وجود ندارد. پس از آن گفته شد که جدول تناوبی به زودی پس از جزیرهٔ پایداری به پایان خواهد رسید. بر پایهٔ این پیش بینی باید نزدیک به عنصر ۱۲۶ ام جدول به پایان می رسید. پس از آن جان امزلی و ریچارد فاینمن هر یک به ترتیب پیش بینی کردند که عنصر ۱۲۸ ام و ۱۳۷ ام آخرین عنصرهای جدول اند و در نهایت آلبرت خزان گفت که عنصر ۱۵۵ ام عنصر آخر است. هم چنین مدل بور داشتن عدد اتمی بالاتر از ۱۳۷ را ناممکن می داند چون در این صورت باید الکترون های ۱s با سرعتی بیشتر از سرعت نور حرکت کند؛ بنابراین مدل غیر نسبیتی بور در این کاربرد دقیق نیست.

هیدروژن و هلیم گاهی در جایی گذاشته می شوند که مطابق آرایش الکترونی شان نیست. برای نمونه برپایهٔ شمار الکترون ها معمولاً هیدروژن بالای لیتیم جای می گیرد؛ اما چون گاهی رفتاری همانند فلوئور یا کربن از خود نشان می دهد، بالای این دو عنصر هم گذاشته می شود. در حالت هایی که رفتار هیدروژن مانند هیچ عنصری دانسته نمی شود، برایش یک گروه تعریف می کنند و آن را در گروه خودش می گذارند. اما هلیم تقریباً همیشه در بالای نئون جای می گیرد؛ چون رفتار شیمیایی بسیار همانندی دارند. با این حال دیده شده که آن را بالای بریلیم هم بگذارند، چون آرایش الکترونی نزدیک به هم دارند. (هلیم: برلیم: )

گروه سه جدول از چهار عنصر ساخته شده است که دو عنصر نخست یعنی اسکاندیم و ایتریم مورد پذیرش همه است. اما بر سر دو عنصر بعدی اختلاف است، برخی می گویند دو عنصر بعدی، لانتان و اکتینیم هستند و برخی دیگر اعتقاد دارند، دو عنصر باید لوتتیم و لارنسیم باشند. بر سر ویژگی های فیزیکی و شیمیایی این عنصرها در نظم جدول بحث است که هنوز همگان را قانع نکرده است.

به طور سنتی، لانتان و اکتینیم به عنوان دو عضو بعدی گروه ۳ در نظر گرفته می شدند. به نظر می رسد که این انتخاب، از دههٔ ۱۹۴۰ میلادی با ظهور جدول های تناوبی که وابسته به آرایش الکترونی بودند، آغاز شده است. آرایش الکترونی سزیم، باریم و لانتان به صورت [Xe]6s و[Xe]6s و [Xe]5d6s است. آخرین الکترون لانتان در لایهٔ 5d قرار می گیرد که آن را به عنوان نخستین عنصر بلوک d دورهٔ ششم در گروه ۳ قرار می دهد. دو عنصر دیگر گروه ۳، یعنی اسکاندیم و ایتریم نیز چنین آرایش الکترونی را در لایهٔ آخر خود دارند. از سوی دیگر، آرایش الکترونی لوتتیم به صورت [Xe]4f5d6s است و آخرین الکترون آن در لایهٔ f قرار می گیرد؛ بنابراین لوتتیم آخرین عنصر بلوک f در دورهٔ ششم است.

در جدول های دیگر، لوتتیم و لارنسیم به عنوان دو عضو دیگر گروه ۳ نشان داده می شوند. از اوایل سدهٔ بیستم شباهت میان ویژگی های شیمیایی اسکاندیم و ایتریم با لوتتیم و سایر عنصرهای کمیاب خاکی شناخته شده بود. به همین دلیل، برخی از شیمی دانان در دههٔ ۱۹۲۰ و ۱۹۳۰ لوتتیم را به جای لانتان در گروه ۳ قرار دادند. مطالعات طیف بینی در سال های بعد، نشان داد که آرایش الکترونی ایتربیم به صورت [Xe]4f6s است. در نتیجه آخرین الکترون لوتتیم در لایهٔ d قرار می گیرد. به این ترتیب، لوتتیم نیز مانند لانتان واجد شرایط قرار گرفتن در گروه ۳ است. برخی از فیزیک دانان در دهه های ۱۹۵۰ و ۱۹۶۰ لوتتیم را به جای لانتان برای قرار گرفتن در گروه ۳ برگزیدند. در این ساختار، لانتان در بلوک f قرار می گیرد. در حالی که هیچ الکترونی در لایهٔ 4f ندارد. هرچند که گفته می شود چنین انتخابی مشکلی ایجاد نمی کند. زیرا توریم نیز هیچ الکترونی در لایهٔ 5f خود ندارد، در حالی که عضوی از بلوک f است.

بر پایه تعریف آیوپاک، فلز واسطه به عنصری گویند که زیرلایه d آن پر نشده است یا با ناقص بودن زیرلایه d خود می تواند کاتیون ها را افزایش دهد. با این تعریف، همه عنصرهای گروه ۳ تا ۱۱ در گروه فلزهای واسطه قرار می گیرند؛ ولی عنصرهای گروه ۱۲ (شامل روی، کادمیوم و جیوه) جزء فلزهای واسطه نیستند. بعضی شیمی دانان عقیده دارند که همه عنصرهای بلوک d (از جمله گروه ۱۲) در دسته فلزات واسطه هستند. در این حالت، عنصرهای گروه ۱۲ به عنوان حالت خاصی از عنصرهای واسطه در نظر گرفته می شوند که الکترون های زیرلایه d آن ها در پیوند شیمیایی شرکت نمی کنند.

کشف تازه مبنی بر آن که جیوه می تواند از الکترون های زیرلایه d خود در تشکیل جیوه فلوئورید (HgF) استفاده کند، بعضی مفسران را بر آن داشته که پیشنهاد دهند جیوه می تواند در گروه عنصرهای واسطه قرار گیرد. ولی بعضی دیگر معتقد هستند که امکان ساخته شدن این ماده تنها در شرایط بسیار غیرمعمول وجود دارد؛ بنابراین با هیچ تفسیری نمی توان جیوه را جزء فلزهای واسطه قرار داد.

بعضی دیگر از شیمی دانان، عنصرهای گروه ۳ را از تعریف فلزهای واسطه خارج می کنند. دلیل آنان، این است که این عنصرها هیچ یونی با زیرلایه d ناقص ایجاد نمی کنند و ویژگی های شیمیایی فلزهای واسطه را ندارند. در این حالت، تنها عنصرهای گروه ۴ تا ۱۱ به عنوان فلز واسطه در نظر گرفته می شوند.

در حال حاضر، شکل های گوناگونی از جدول تناوبی وجود دارند و دانشمندان نمی دانند که شکل بهینه یا قطعی جدول تناوبی چیست. به نظر می رسد که پاسخ این پرسش بستگی به این دارد که آیا تناوب شیمیایی میان عنصرها، یک حقیقت بنیادی است که در تمام جهان وجود دارد یا چنین تناوبی، محصول تفسیر ذهنی انسان، باورها، شرایط و علاقهٔ ناظران انسانی است. یک مبنای عینی برای تناوب های شیمیایی می تواند پرسش هایی از جمله مکان هیدروژن، هلیم و عنصرهای گروه ۳ را پاسخ دهد. تصور می شود که چنین حقیقت اساسی، در صورت وجود، هنوز کشف نشده است. در نبود آن، شکل های گوناگون جدول تناوبی را می توان به عنوان نسخه های گوناگون تناوب شیمیایی در نظر گرفت. هر شکلی، جنبه ها، ویژگی ها و رابطه های مختلفی میان عنصرها را بررسی می کند و مد نظر قرار می دهد.

در جریان آخرین اکتشاف های علمی و به تأیید سازمان جهانی شیمی که نظارت بر جدول تناوبی را به عهده دارد، ۴ عنصر جدید به این جدول افزوده شدند که به این ترتیب هفتمین ردیف آن کامل می شود. بر اساس اعلام اتحادیه بین المللی شیمی محض و کاربردی (IUPAC)، عنصرهای شمارهٔ ۱۱۳، ۱۱۵، ۱۱۷ و ۱۱۸ با کسب معیارهای لازم به عنوان عنصرهایی با خواص شیمیایی منحصربه فرد، شرایط لازم برای معرفی به عنوان عنصر مستقل را پیدا کردند و به این ترتیب اولین سری از عنصرهایی لقب گرفتند که بعد از سال ۲۰۱۱ به جدول تناوبی اضافه می شوند. آیوپاک نام و نماد شیمیایی این عنصرها را به این ترتیب اعلام کرد: عنصر ۱۱۳: نیهونیوم (Nh)، عنصر ۱۱۵: مسکوویم (Mc)، عنصر ۱۱۷: تِنِسین (Ts) و عنصر ۱۱۸: اوگانِسون (Og).

در سومین همایش بین المللی عنصرهای فوق سنگین در سال ۲۰۱۷ در لهستان، «هیدِتو انیو» مدیر مؤسسه تحقیقاتی ریکن ژاپن اعلام کرد که در دسامبر ۲۰۱۷ تلاش برای ساخت عنصر ۱۱۹ جدول تناوبی را آغاز خواهند کرد. آن ها امیدوارند در مدت زمان پنج سال عنصر ۱۱۹ و نیز عنصر ۱۲۰ را بسازند. برای این هدف آن ها عنصر کوریوم را با یون های وانادیم بمباران خواهد کرد. از سوی دیگر یوری اوگانسیان از مؤسسه مشترک پژوهش های هسته ای دوبنا (JINR) در روسیه نیز در این همایش اعلام کرد که آنان نیز کار ساخت این عنصر را در اوائل سال ۲۰۱۹ آغاز خواهند کرد. آنان برای این کار از روشی متفاوت استفاده خواهند کرد و عنصر برکلیوم را با یون های تیتانیوم بمباران خواهند کرد. در صورت موفقیت، عنصر ۱۱۹ نخستین عنصر ردیف هشتم جدول تناوبی خواهد بود.

سال ۲۰۱۹ (۹۷–۹۸) به دلیل ۱۵۰ ساله شدن ایجاد جدول تناوبی، توسط سازمان ملل، سال ۲۰۱۹، سال جهانی جدول تناوبی عناصر شیمیایی (IYPT 2019) نامگذاری شد."
29,عراق,"عراق با نام رسمی جمهوری عراق کشوری در خاورمیانه و جنوب غربی آسیا است. پایتخت عراق شهر بغداد است. این کشور از جنوب با عربستان سعودی و کویت، از غرب با اردن و سوریه، از شرق با ایران و از شمال با ترکیه همسایه است. عراق در بخش جنوبی خود، مرز آبی کوچکی با خلیج فارس دارد و دو رود مشهور دجله و فرات که سرآغاز تمدن های باستانی بین النهرین در طول تاریخ کهن این کشورند از شمال کشور به جنوب آن روان هستند و با پیوستن به رود کارون، اروندرود را تشکیل می دهند و به خلیج فارس می ریزند.

گستره عراق ۴۳۷،۰۷۲ کیلومتر مربع (۵۸ام، نزدیک به یک چهارم ایران) است. بیشتر سرزمین عراق پست و هموار و گرمسیری است. غرب عراق کویر است و شرق آن جلگه های حاصلخیز؛ ولی بخشی از کردستان عراق (شمال شرق) کوهستانی و سردسیر می باشد. همچنین عراق یکی از بزرگترین کشورهای دارای منابع نفت می باشد. این کشور دارای ۱۴۳ میلیارد بشکه ذخایر تاییدشدهٔ نفتی می باشد.

عراق با حدود ۴۰ میلیون نفر جمعیت سی و ششمین کشور پرجمعیت جهان است. عرب ها ۷۵٪-۸۰٪، کردها ۱۵٪–۲۰٪، ترکمنانان، آشوریان و غیره نزدیک ۵٪ از جمعیت عراق را تشکیل می دهند. همچنین حدود ۶۰٪-۶۵٪ درصد مردم عراق شیعه، ۳۲٪-۳۷٪ درصد سنی و ۳ درصد مسیحی و پیروان دیگر ادیان هستند. عراق محل زندگی و خاکسپاری ۶ امام شیعه است و شهرهای نجف، کربلا، کاظمین و سامرا زیارتگاه شیعیان جهان است.

عراق دارای تمدن و فرهنگ دیرینه و پرباری است. سومریان، اکدی ها و آشوری ها نخستین تمدن های باستانی عراق را چند هزار سال پیش از میلاد بنیاد نهادند. پس از آن این منطقه بخشی از قلمرو هخامنشیان، سلوکیان، اشکانیان، ساسانیان، و امپراتوری روم بود. پس از سرنگونی امویان و روی کار آمدن عباسیان پایتخت خلافت اسلامی از شام به عراق (شهر بغداد) آورده شد. بعدها این حکومت با حمله مغولان از هم پاشید. از میانه سده دهم تا پایان سده سیزدهم هجری خورشیدی، عراق بارها میان ایران و عثمانی دست به دست شد. عراق در سال ۱۲۹۸ (۱۹۱۹) به سرپرستی بریتانیا درآمد و در سال ۱۳۱۱ (۱۹۳۲) استقلال یافت.

بخش زیادی از مرزهای نوین عراق توسط جامعهٔ ملل در سال ۱۲۹۹ (۱۹۲۰) پس از تقسیم امپراتوری عثمانی بر اساس معاهده سور تعیین شد. در این زمان عراق زیر سرپرستی پادشاهی متحد بریتانیا درآمد. در سال ۱۳۰۰ (۱۹۲۱) پادشاهی عراق تشکیل شد و در سال ۱۳۱۱ (۱۹۳۲) این حکومت از بریتانیا استقلال یافت. در ۱۳۳۷ (۱۹۵۸) این پادشاهی از میان رفت و جمهوری عراق تأسیس گشت. عراق از سال ۱۳۴۷ (۱۹۶۸) تا ۱۳۸۲ (۲۰۰۳) به دست حزب سوسیالیست بعث عراق اداره می شد. پس از حملهٔ ایالات متحده و هم پیمانانش به عراق، حکومت حزب بعثِ صدام حسین برچیده شد و نظام چندحزبی پارلمانی در این کشور برقرار شد. آمریکایی ها در سال ۱۳۹۰ (۲۰۱۱) از عراق بیرون رفتند اما پیکارجویان به جنگ ادامه دادند. بعدها با سرریز شدن جنگ داخلی سوریه به عراق، درگیری ها بسیار شدت گرفت.

حکومت های پی درپی عراق از آغاز پایه گذاری عراق جدید در ۱۹۲۱ همسان کشورهای همسایه در پی ایجاد هویتی ناسیونالیستی برای آن بر پایه قومیت عربی برآمدند. این شیوه در عراق ناکام ماند و تنها به گرایش های جدایی خواهانه اقوام غیر عرب و سرکوب یا بیرون راندن شووینیستی آنان انجامید.

نام عراق از سده ۶ میلادی کاربرد داشته است. خاستگاه های گوناگونی برای این نام آورده شده که یکی از آن ها به نام شهرِ سومری اوروک بازمی گردد. اوروک نام اکدی شهر سومری اوروگ بوده است. امروزه می دانیم که اور نامی بوده که سومریان برای اشاره به «شهر» استفاده می کردند. بر پایهٔ ریشه شناسی مردمی، این واژه در معانی همچون «ریشه دار، سیراب و حاصلخیز» ریشه دارد. در قرون وسطی به منطقهٔ پایین میان رودان، «عراق عرب» و به مناطقی که در شرق عراق (شامل بخش های مرکزی و غربی ایران) جای داشتند «عراق عجم» (عراق خارجی) می گفتند و به این دو با هم عراقین گفته می شد. این نقطه از دید مورخین شامل بخش های مسطح جنوب رشته کوه حمرین بوده است و بخش های منتهی الیه شمالی و منتهی الیه غربی عراق مدرن را به این نام نمی خوانده اند. اصطلاح «سواد» (زمین سیاه رنگ) نیز در دوره های نخستین بعد از اسلام برای دشت های آبرفتی دجله و فرات به کار می رفته تا از مناطق بایر صحرای عرب قابل تفکیک باشند. در عربی واژهٔ عراق را «لبه»، «کرانه»، «سد» یا «کناره» معنی می کنند به طوری که بعدها با اتکا به ریشه شناسی مردمی، اصطلاح زمین شناسی «دیواره» از این واژه تفسیر شد؛ دیواره ای که در جنوب و شرق فلات جزیره است و لبهٔ شمالی و غربی منطقهٔ «عراق عرب» را شکل می دهد.
عراق به معنی صخره های کنار دریا و به معنی ساحل نیز آمده ولی معلوم نیست اصل این کلمه چه بوده، شاید از اسم کهنه ای مأخوذ شده باشد که اکنون آن اسم از میان رفته یا از اسمی که معنی دیگری داشته است پیدا شده باشد. اساساً سرزمین رسوبی را اعراب سواد یعنی خاک سیاه می نامیدند و کلمه سواد رفته رفته به طوری استعمال شد که مفهوم آن با کلمه عراق یکی گردید، یعنی《سواد》و《عراق》یک معنی داشت و عبارت بود از تمام سرزمین بابِل.

تلفظ عربی این واژه به صورت عِراق می باشد. در فارسی بیشتر با فتح عین و در زبان رسانه ای فارسی با کسره آن تلفظ می شود.

پیشنهاد دیگر ریشه شناختی برای این نام، ریشه ای ایرانی از زبان پهلوی است که به دیسه «ایراگ» یا «اِراگ» به معنای «سرزمین پست» بوده، ""[بسنجید با واژه اراک و عراق عجم]"" که از واژه «اِر» یا «ایر» به معنای «پایین» و پسوند «ـاگ» ""[بسنجید با پسوند ـا در واژگان دانا و سوزا ]"" ساخته شده است.

شمال کشور عراق بین ۶۵٬۰۰۰ تا ۳۵٬۰۰۰ سال پیش از میلاد، میزبان فرهنگ نئاندرتال بوده است. بقایای زندگی این مردم در اکتشافات باستانشناسی غار شانه در به دست آمده است. در همین ناحیه گورهایی مربوط به عصر پیش نوسنگی کشف شده که به ۱۱٬۰۰۰ پیش از میلاد بازمی گردد.

عراق از حدود ۱۰٬۰۰۰ سال پیش از میلاد (به همراه آسیای صغیر و سرزمین شام) یکی از مراکز فرهنگ پیش نوسنگی نژاد قفقازی (نوسنگی پیش ازسفال آ) شناخته می شود که در آن برای نخستین بار کشاورزی و گله داری پدید آمد. دورهٔ نوسنگی بعدی (نوسنگی پیش ازسفال ب) در این منطقه با خانه های مستطیلی قابل تشخیص است. مردم در زمان نوسنگی پیش ازسفال از ظروف سنگی، سنگ گچ و آهک استفاده می کردند. در این منطقه ابزارهای ساخته شده از مواد آتشفشانی مربوط به آناتولی یافت شده که مدرکی دال بر وجود روابط تجاری ابتدایی می باشد.

از دیگر مکان های باستانی که نشان از پیشرفت انسانی در این نواحی دارد می توان به قلعهٔ جرمو (در حدود ۷۱۰۰ سال پیش از میلاد)، فرهنگ حلف و دورهٔ عبید (بین ۶۵۰۰ و ۳۸۰۰ پیش از میلاد) اشاره کرد. در این دوران سطح کشاورزی، ابزارسازی و معماری پیشرفت کرد.

دورهٔ تاریخی عراق در واقع از دورهٔ اوروک (۴۰۰۰ تا ۳۱۰۰ سال پیش از میلاد) با تأسیس شهرهای سومری و بکارگیری تصویرنگاشت، مهرهای استوانه ای و تولید انبوه کالا آغاز می شود.

امروزه به عراق لقب «گهوارهٔ تمدن» می دهند زیرا این ناحیه از جهان زادگاه نخستین تمدن شناخته شده یعنی تمدن سومر بوده است که در میان رودهای دجله و فرات در جنوب عراق امروزی و در دورهٔ مس سنگی (دورهٔ عبید) شکل گرفته است.

در این نقطه از جهان در هزارهٔ چهارم پیش از میلاد بود که نخستین سامانهٔ نگارشی تولد یافت و تاریخ به رشتهٔ تحریر درآمد. سومری ها نخستین مردمانی بودند که چرخ را بکار گرفتند و دولت شهرها را به وجود آوردند. در نوشته های این مردم می توان نخستین نشانه های ریاضیات، اخترشناسی، اختربینی، قانون مکتوب، پزشکی و دین سازمان یافته را ردیابی کرد.

سومری ها از زبانی تک خانواده استفاده می کردند. به بیان دیگر زبان آن ها هیچ ربطی به زبان های سامی، هندواروپایی و آفروآسیایی یا حتی زبان های تک خانوادهٔ دیگر ندارد. دولت شهرهای اصلی دورهٔ سومر نخستین عبارتند از: اریدو، بادتیبیرا، لارسا، سیپار، شوروپاک، اوروک، کیش، اور، نیپور، لاگاش، گیرسو، اوما، خمازی، اداب، ماری، ایسن، کوثا، دیر، اکشاک.

شهرهای چون آشور، اربلا (اربیل) و آراپخا (کرکوک) که بعدها در سدهٔ ۲۵ پیش از میلاد شالودهٔ سرزمین آشور را بنا نهادند در این زمان توسط سومریان اداره می شدند.

در سدهٔ ۲۶ پیش از میلاد ایاناتوم لاگاش به وجود آمد که علی رغم عمر محدودش آن را به طور احتمالی نخستین امپراتوری جهان می دانند. بعدها، لوگال زاگیسی، شاه و کاهن اوما، به برتری دودمان لاگاش در این منطقه پایان داد و اوروک را تسخیر کرده آن را پایتخت خود نامید. او یک امپراتوری از خلیج فارس تا مدیترانه تشکیل داد. حماسهٔ گیلگمش که در آن یادی از توفان بزرگ شده است مربوط به همین زمان است.

حدوداً از ۳۰۰۰ پیش از میلاد قومی سامی از غرب عراق وارد این سرزمین شدند و میان سومریان سکنی گزیدند. آن ها به زبانی از ریشهٔ زبان های سامی شرقی که بعدها با نام اکدی شناخته شد سخن می گفتند. از سدهٔ ۲۹ پیش از میلاد نام های اکدی در میان فهرست نام های شاهان و اسناد اداری دولت شهرهای گوناگون دیده شد.

در هزارهٔ سوم پیش از میلاد نوعی همزیستی فرهنگی میان سومری ها و اکدی ها نمودار گشت و باعث دوزبانه شدن مردم این منطقه گردید. تأثیر و تأثر میان زبان های سومری و اکدی در تمام بخش های زبانی مشهود است به طوری که وام واژه های بسیار زیادی میان آن ها رد و بدل شده و همگرایی دستور زبانی، تکواژشناختی و آواشناختی پیدا کردند. این تأثیر دوسویه پژوهشگران را بر آن داشته تا جایگاه سومریان و اکدی های هزارهٔ سوم پیش از میلاد را ناحیه همگرایی زبانی بنامند. از این دوره به بعد را در تاریخ عراق به نام دورهٔ سومری-اکدی می شناسند.

میان سده های ۲۹ و ۲۴ پیش از میلاد شماری از پادشاهی ها و دولت شهرها درون عراق دودمان های اکدی زبان داشتند که می توان به آشور، اکالاتوم، ایسن و لارسا اشاره کرد.

با این همه، سومری ها در تمام این مدت بر دیگران چیرگی داشتند تا این که امپراتوری اکد (۲۱۲۴–۲۳۳۵ پیش از میلاد) با مرکزیت شهر اکد در مرکز عراق پدیدار گشت. سارگن بزرگ که خود رابشاکه (یا وزیر) شاه سومر بود، امپراتوری اکد را بنا نهاد، تمام دولت شهرهای جنوب و مرکز عراق را تسخیر کرد، شاه آشور را فرمانبر خود ساخت و بدینسان تمام سومریان و اکدیان را درون یک کشور متحد کرد. پس از آن بود که تصمیم به گسترش قلمرو خود گرفت و در نتیجه سرزمین های گوتی ها، ایلام، سیسیا (شوش) و توروکو از ایران باستان، هوری ها، لووی ها و حتیان از آناتولی و اموری ها و ابلا در سوریهٔ باستان را تصرف کرد.

بعد از سقوط امپراتوری اکد در اواخر سدهٔ ۲۲ پیش از میلاد، گوتی ها چندین دهه جنوب این امپراتوری را اشغال کردند و آشوری ها دوباره استقلال خود را به دست آوردند. این تحولات با رنسانس سومری ها که به شکل امپراتوری نوسومری پدیدار شد ادامه یافت. سومری ها توانستند با رهبری شاه خود به نام شولگی تقریباً تمام عراق به جز سرزمین های شمالی یعنی آشور را به دست آورند و قدرت خود را بارها به رخ ایلامی ها، گوتی ها و اموری ها بکشند.

حملهٔ ایلامی ها در سال ۲۰۰۴ پیش از میلاد باعث شد تا دوران احیای مجدد سومری ها پایان یابد. پادشاهی اکدی زبان آشور در میانه های سدهٔ ۲۱ پیش از میلاد توانسته بود شمال عراق را کاملاً به چنگ آورد و سرزمین خود را به سمت شمال شرقی شام، مرکز عراق و شرق آناتولی گسترش دهد و امپراتوری قدیم آشور (حدوداً ۲۰۳۵ تا ۱۷۵۰ پیش از میلاد) تحت فرامین پوزورآشور یکم، سارگون یکم، ایلوشوما و اریشوم یکم را تأسیس نماید. اریشوم یکم به دلیل نگارش یکی از جزئی ترین مجموعه قوانین دنیا شناخته می شود. جنوب به چندین دولت اکدی زبان تقسیم شد که مشهورترین آن ها ایسن، لارسا و اشنونا بودند.

در طول سدهٔ ۲۰ پیش از میلاد اموری های کنعانی زبان (از شاخه های زبان های سامی شمال غربی) شروع به مهاجرت به جنوب میان رودان کردند. به تدریج این اموری ها دست به تشکیل پادشاهی های خرد در جنوب زدند و تخت های پادشاهان دولت شهرهایی نظیر ایسن، لارسا و اشنونا را تصاحب کردند.

یکی از این پادشاهی های کوچک که در ۱۸۹۴ پیش از میلاد تأسیس شده بود شهر اداری کوچکی به نام بابل را در محدودهٔ مرزهای خود داشت. این شهر تا یک سده بعد نیز شهرت خاصی پیدا نکرد زیرا زیر سایهٔ دولت شهرهای کهن تر و نیرومندتری مثل آشور، ایلام، ایسن، اشنونا و لارسا قرار داشت.

در سال ۱۷۹۲ پیش از میلاد حاکم اموری به نام حمورابی در این خطه به قدرت رسید و به سرعت دستور تبدیل بابل از یک شهر کوچک به شهری بزرگ را صادر کرد و خود را شاه نامید. حمورابی تمام جنوب و مرکز عراق، ایلام در شرق و ماری در غرب را تصرف کرد و کمی بعد به منظور تسخیر کل منطقه درگیر جنگی درازمدت با شاه آشوری به نام ایشمه داگان شد و بدین ترتیب امپراتوری بابل را که مدت کوتاهی ادامه داشت بنا نهاد. سرانجام او توانست بر جانشین ایشمه داگان پیروز شود و آشور و مستعمرات آناتولی آن را فرمانبر خویش سازد.

از زمان حمورابی بود که جنوب عراق را با نام بابل شناختند در حالی که شمال آن صدها سال پیش تر با نام آشور گره خورده بود. اما امپراتوری وی دیری نپایید و با مرگ او با سرعت فرو ریخت. آشور و عراق جنوبی در قالب دودمان Sealand دوباره به دست اکدی های بومی افتاد. اموری های خارجی بار دیگر توانستند در قالب بابل کوچک تر و ضعیف تری به قدرت برسند تا این که امپراتوری هندواروپایی زبان هیتی ها که مرکزشان در آناتولی بود در سال ۱۵۹۵ پیش از میلاد این شهر را غارت کردند. پس از آن مردمان خارجی دیگری به نام کاسیان که به زبانی تک خانواده سخن می گفتند و از کوه های زاگرس در ایران باستان آمده بودند بابل را به دست آوردند و تقریباً ششصد سال بر آن حکم راندند؛ طولانی ترین زمانی که یک دودمان توانسته بر بابل حکومت کند.

عراق از همین زمان به سه حکومت تقسیم شد؛ آشور در شمال، بابل کاسی ها در منطقهٔ مرکزی و جنوبی و دودمان Sealand در منتهی الیه جنوب. دودمان Sealand نهایتاً در حدود سال ۱۳۸۰ پیش از میلاد توسط کاسی های بابل پایان یافتند.

حکومت آشور در زمان امپراتوری آشور میانه (۱۰۲۰–۱۳۶۵ پیش از میلاد) به اندازه ای قدرت گرفت که با هیچ ملتی پیش از خود قابل قیاس نبود. لشکرکشی های آشور که با آشوراوبالیت یکم آغاز گشت باعث نابودی رقیب آن ها یعنی امپراتوری هوری-میتانی شد، علفزارهای امپراتوری هیتی ها را ضمیمه خود ساخت، شمال بابل را تصرف کرد، امپراتوری مصر را از منطقه بیرون کرد و ایلامی ها، فریگی ها، کنعانی ها، فنیقی ها، کیلیکی ها، گوتی ها، دیلمون ها و آرامی ها را شکست داد. امپراتوری آشور میانه در اوج قدرت توانست از قفقاز تا دیلمون (بحرین امروزی)، از سواحل مدیترانه ای فنیقیه تا کوهستان زاگرس در ایران گسترده شود. در سال ۱۲۳۵ پیش از میلاد، امپراتور توکولتی نینورتای یکم توانست بر تخت پادشاهی بابل هم تکیه بزند و در نتیجه ملقب به نخستین میان رودانی بومی شود که توانست بر این قلمرو حکم راند.

بابل در زمان فروپاشی عصر برنز (۹۰۰–۱۲۰۰ پیش از میلاد) در آشوب به سر می برد و بیشتر در اختیار آشور یا ایلام بود. کاسیان توسط آشوریان و ایلامیان از قدرت دور شده بودند تا برای نخستین بار شاهان میان رودانی جنوبی بومی بر بابل حاکم شوند. با این حال این شاهان اکدی سامی شرقی توانایی جلوگیری از ورود امواج مهاجران سامی غربی به جنوب عراق را نداشتند. از این رو در طول سدهٔ ۱۱ پیش از میلاد آرامی ها و سوتانی ها از راه شام وارد بابل شدند. این حرکت در سده های ۱۰ و اوایل سدهٔ ۹ پیش از میلاد نیز ادامه یافت و طی آن کلدانی ها که با آرامی ها قرابت داشتند به این منطقه مهاجرت کردند.

پس از آنکه مجدداً آشور دچار ضعف شد بار دیگر توانست در دوره ای که ما آن را با نام امپراتوری آشوری نو (۶۰۵–۹۳۵ پیش از میلاد) می شناسیم شروع به گسترش نماید. این حکومت تبدیل به بزرگترین و نیرومندترین امپراتوری شد که جهان تا آن زمان به خود دیده بود. عراق تحت حکمرانی پادشاهانی چون آداد-نراری دوم، آشور-ناصیر-پال یکم، شلمنسر سوم، سمیرامیس، تیگلات-پیلسر سوم، سارگون دوم، سناخریب، اسرحدون و آشور بانی پال تبدیل به مرکز امپراتوری ای شد که از پارس، پارت و ایلام در شرق، به قبرس و انطاکیه در غرب و از قفقاز در شمال به مصر، نوبه و شبه جزیرهٔ عربستان در جنوب امتداد داشت.

نام اعراب نخستین بار در تاریخ مکتوب (حدود ۸۵۰ پیش از میلاد) به عنوان مردمی که در شبه جزیرهٔ عربستان زندگی می کردند و سرسپردهٔ شلمنسر سوم بودند آمده است. نام کلدانی ها نیز در همین زمان در تاریخ وارد شده است.

در همین دوره است که نوعی زبان آرامی شرقی که متأثر از اکدی بود توسط آشوری ها به عنوان زبان میانجی برای امپراتوری وسیعشان معرفی شد. زبان آرامی میان رودانی به تدریج زبان اکدی که زبان غالب مردم آشور و بابل بود را ریشه کن کرد. گویش های باقی مانده از این زبان هنوز میان آشوری های شمال عراق استفاده می شود.

امپراتوری آشور اواخر سدهٔ هفتم پیش از میلاد با جنگ های داخلی وحشیانه پاره پاره شد و به حدی ضعیف گشت که ائتلافی از مردمان تحت تسلطش شامل بابلی ها، کلدانی ها، مادها، پارس ها، پارت ها، سکاها و کیمری ها توانست به آشور حمله کند و بالاخره آن را در سال ۶۰۵ پیش از میلاد به زانو درآورد.

امپراتوری بابل نو (۵۳۹–۶۲۰ پیش از میلاد) از خاکستر آشور برآمد اما نتوانست اندازه، نیرو و طول عمر اسلاف خود را به دست آورد اما در عوض توانست شام، کنعان، شبه جزیره عربستان، اسرائیل و یهودیه را تصرف کند و مصر را شکست دهد. بابل در ابتدا توسط یک دودمان خارجی که کلدانی بودند و در سده های ۱۰ و ۹ پیش از میلاد به این منطقه مهاجرت کرده بودند اداره می شد. بزرگترین شاه آن به نام بخت نصر هم آورد یک شاه غیربومی دیگر شد که از نژاد غیرمرتبط اموری بود و حمورابی نام داشت و بزرگترین شاه بابل به شمار می رفت. با این حال در سال ۵۵۶ پیش از میلاد کلدانی ها توسط نبونعید آشوری الاصل و پسر و نایب السلطنه اش بلشاصر از قدرت پایین کشیده شدند.

کوروش بزرگ در سدهٔ ششم پیش از میلاد، از سرزمین پارس به سمت بابل آمد و در نبرد اوپیس امپراتوری بابل نو را شکست داد و بدین ترتیب عراق به مدت تقریباً دو سده جزو قلمرو امپراتوری هخامنشیان گردید. کلدانی ها و کلده در همین زمان از صحنهٔ روزگار محو شدند اما سرزمین آشور و بابل تاب آوردند و تحت حکومت هخامنشیان پیشرفت کردند. حکومت پارسیان تغییر چندانی در این منطقه ایجاد نکرد زیرا آن ها به مدت سه سده تحت حکمرانی آشور زندگی کرده بودند و شاهان آن ها خود را جانشینان آشوربانی پال می دانستند. آن ها زبان آرامی را به عنوان زبان میانجی امپراتوری خود حفظ کردند، زیربنای شاهنشاهی آشوری را نگه داشتند و سبک هنر و معماری آشوری را باقی گذاشتند.

در سدهٔ چهارم پیش از میلاد، اسکندر کبیر بر این منطقه دست یافت و عراق به مدت بیش از دو سده تحت فرمان سلوکی های هلنی درآمد. سلوکی ها اصطلاح هندوآناتولی و یونانی سیریا (سوریه) را برای این منطقه انتخاب کردند. این نام سده های زیادی بود که توسط هندواروپایی زبان ها برای آشور به کار می رفت و تنها معنای آن سرزمین آشور بود اما سلوکی ها آن را برای سرزمین شام هم انتخاب کردند و باعث شدند که آشور و آشوریان عراق و آرامی ها و شامی ها در دنیای یونانی-رومی با نام سیریا/سوریه شناخته شوند.

پارت ها (اشکانیان) (۲۴۷ پیش از میلاد-۲۲۴ میلادی) از سرزمین ایران توانستند در زمان حکومت مهرداد یکم (۱۷۱–۱۳۸ پیش از میلاد) بر این منطقه تسلط یابند. رومیان از سوریه بارها به مناطق غربی این ناحیه حمله کردند و توانستند به مدت کمی ایالت آشور را تأسیس کنند. مسیحیت توانست در عراق (به ویژه در آشور) میان سده های اول و سوم میلادی رشد یابد. آشور مرکز مسیحیت سریانی، کلیسای نستوری و ادبیات سریانی شد. در زمان پارت ها چند دولت شهر مستقل نو آشوری در شمال این ناحیه رشد پیدا کردند که می توان به آدیابن، آشور، اسروئن و هترا اشاره کرد.

برخی از آشوری های میان رودان در ارتش روم به خدمت گرفته شده بودند و از این روست که می توان دست نوشته هایی به زبان آرامی آشوری و میان رودانی را حتی روی دیوار هادریان در شمال بریتانیای باستان یافت.

ساسانیان ایران تحت فرمان اردشیر یکم توانستند امپراتوری اشکانی را نابود کنند و عراق را در سال ۲۲۴ میلادی تسخیر درآورند. ساسانیان میان دهه های ۲۴۰ و ۲۵۰ میلادی به تدریج شهرهای نو آشوری کوچک را نیز مطیع خود ساختند. در نتیجه این منطقه به مدت چهار سده در اختیار کامل امپراتوری ساسانیان بود و تبدیل به مرز و آوردگاه نبرد میان ارتش های ساسانی و امپراتوری روم شرقی گردید. جنگ های طولانی بین این دو امپراتوری ضعف آن ها را به دنبال داشت و در نتیجه زمینه برای تسخیر ایران توسط اعراب مسلمان آماده شد.

پیروزی اعراب بر ساسانیان در میانه های سدهٔ ۷ میلادی موجب شد تا اسلام دین ساکنین عراق شود. در این زمان اعراب در دسته های بزرگ به این منطقه مهاجرت کردند. بعدها هنگامی که علی، پسرعمو و داماد پیامبر اسلام چهارمین خلیفه از میان خلفای راشدین شد پایتخت خود را به کوفه انتقال داد. خلفای اموی در سده ۷ میلادی استان عراق را از دمشق اداره می کردند. (هر چند که در آن زمان قرطبه برای خود خلافتی جداگانه داشت.)

خلفای عباسی شهر بغداد را در سدهٔ ۸ میلادی ساختند و آن را پایتخت خود کردند. این شهر به مدت پنج سده کلان شهر جهان اسلام قلمداد می شد. بغداد بزرگترین شهر چندفرهنگی در قرون وسطی بود و جمعیتش به بیش از یک میلیون نفر می رسید. این شهر در دوران طلایی اسلام مرکز آموزش و یادگیری علوم گوناگون بود. مغول ها در سدهٔ ۱۳ میلادی بغداد را محاصره و نابود کردند.

هولاکوخان در سال ۱۲۵۷ به منظور تسخیر بغداد ارتشی عظیم از نیروهای مغول گرد آورد. هنگامی که این ارتش به بغداد رسید، هولاکو خواستار تسلیم خلیفه شد اما مستعصم، آخرین خلیفهٔ عباسی، موافقت نکرد. هولاکو خشمگین شد و راهبرد همیشگی مغولان مبنی بر مقابله با هر گونه مقاومت را در پیش گرفت و بغداد را محاصره کرد. در نهایت نیروهای او شهر را تاراج کردند و بسیاری از مردم را از دم تیغ گذراندند.
مغولان خلافت عباسی و دانشگاه بیت الحکمه که حاوی هزاران سند تاریخی باارزش بود را نابود کردند. این شهر هیچ گاه نتوانست بار دیگر اعتبار سابق را در عرصهٔ فرهنگ به دست آورد. برخی از تاریخ نگاران بر این باورند که هجوم مغولان بخش اعظم سامانهٔ آبیاری عراق را نابود کرد. این سامانه در حفظ میان رودان در طول هزارهٔ پیش از آن نقش داشت. برخی دیگر از مورخین شوری خاک را در نابودی کشاورزی این ناحیه مقصر می دانند.

در میانه های سدهٔ ۱۴ میلادی بیماری طاعون دنیای اسلام را درنوردید. بهترین تخمین ها از مرگ یک سوم جمعیت خاور میانه خبر می دهند.

در سال ۱۴۰۱ میلادی بار دیگر جنگاوری مغول به نام تیمور لنگ به عراق حمله کرد. او پس از تسخیر بغداد ۲۰٬۰۰۰ نفر از ساکنین را به قتل رساند. تیمور دستور داد هر سرباز سر دو نفر از ساکنین را بریده و در دست داشته باشد (بسیاری از سربازان به حدی ترسیده بودند که سر زندانیانی را که در لشکرکشی های پیشین اسیر شده بودند بریده و به پیشگاه تیمور بردند). تیمور به کشتار مردمان بومی آشوری مسیحی که هنوز هم در شمال عراق جمعیت زیادی دارند دست زد. در همین زمان است که شهر باستانی آشور خالی از سکنه شد.

اواخر سدهٔ ۱۴ و اوایل سدهٔ ۱۵ میلادی، ترکمانان قراقویونلو بر گستره ای که امروزه با نام عراق شناخته می شود حکم راندند. در سال ۱۴۶۶ میلادی ترکمانان آق قویونلو، قراقویونلوها را شکست دادند و کنترل این منطقه را در دست گرفتند. در سدهٔ ۱۶ میلادی تمام سرزمین امروزی عراق تحت عنوان ایالت بغداد در اختیار امپراتوری صفوی قرار گرفت. در تمام دوران حکمرانی صفوی ها بر عراق این سرزمین آوردگاه امپراتوری های محلی و قبایل متحد آن ها بوده است. دودمان صفوی ایران پس از مدتی از سال ۱۶۴۰ به بعد در کشمکش با عثمانی بسیاری از مناطق این کشور را از دست داد.

در سدهٔ ۱۷ میلادی درگیری های مکرر امپراتوری عثمانی با صفویان باعث شد تا کنترل این امپراتوری بر این استان ها ضعیف شود. جمعیت قبایل چادرنشین با نفوذ بادیه نشینان عرب از نجد عربستان افزایش پیدا کرد. فرونشاندن حملات آن ها به مناطق مسکونی از دست حکومت های محلی برنمی آمد.

عراق میان سال های ۱۸۳۱-۱۷۴۷ میلادی توسط دودمان مملوک گرجی اداره شد. آن ها توانسته بودند از زیر یوغ عثمانی ها خارج شوند، شورش های قبایل را فرو بنشانند، نیروی ینی چری ها را محدود کنند، نظم را بازگردانند و برنامه ای برای نوسازی اقتصاد و نیروهای نظامی پیاده کنند. عثمانی ها در سال ۱۸۳۱ توانستند رژیم مملوک ها را از قدرت کنار بزنند و کنترل کامل عراق را به دست گیرند. جمعیت عراق که در سال ۸۰۰ میلادی حدود ۳۰ میلیون تخمین زده می شد در آغاز سدهٔ ۲۰ میلادی تنها ۵ میلیون نفر بود.

عثمانی ها در طول جنگ جهانی اول طرف آلمان ها و قدرت های مرکز را گرفتند. نیروهای بریتانیا در عملیات میان رودان علیه قدرت های مرکز به این کشور حمله کردند و در ابتدا در جریان محاصرهٔ کوت (۱۹۱۶-۱۹۱۵) از ارتش ترک ها شکست سختی خوردند. با این حال کمی بعد بریتانیایی ها دست برتر پیدا کردند و از کمک اعراب و آشوری ها نیز بهره مند شدند. در سال ۱۹۱۶ فرانسه و بریتانیا طی موافقت نامه سایکس–پیکو نقشه ای برای تقسیم غرب آسیا بعد از جنگ کشیدند. نیروهای بریتانیا یگان های خود را متمرکز نمودند و با سقوط بغداد آن را در سال ۱۹۱۷ تسخیر کردند و عثمانی ها را شکست دادند. قرارداد متارکهٔ جنگ در سال ۱۹۱۸ امضا شد.

امپراتوری عثمانی ها در طول جنگ جهانی اول توسط پادشاهی متحد بریتانیا شکست خورد و پس از خروج از بخش اعظم منطقه سقوط کرد. بریتانیا در عملیات میان رودان ۹۲٬۰۰۰ سرباز خود را از دست داد. کشتگان عثمانی مشخص نیست اما بریتانیا ۴۵٬۰۰۰ نفر را اسیر کرد. تا پایان سال ۱۹۱۸ بریتانیایی ها ۴۱۰٬۰۰۰ نفر را به منطقه اعزام کرده بودند که از میان آن ها ۱۱۲٬۰۰۰ نفر نیروی رزمی بودند.

عراق در ۲۰ آبان ۱۲۹۹ (۱۱ نوامبر ۱۹۲۰) با قیمومت جامعهٔ ملل و با عنوان «ایالت عراق» تحت کنترل بریتانیا درآمد. بریتانیایی ها فیصل یکم از دودمان هاشمی را که توسط فرانسوی ها از سوریه بیرون رانده شده بود به عنوان حاکم از طرف خود بر عراق گماردند. در این رابطه گرترود بل، جاسوس انگلیسی و معروف به «مادر عراق»، نقش چشم گیری داشت.
ایشان به همین ترتیب سمت های دولتی و وزارتخانه ها را به نخبگان اهل سنت سپردند.

هزینه های زیاد و مخالفت های عمومی قهرمان جنگی بریتانیا به نام توماس ادوارد لورنس مشهور به لورنس عربستان در روزنامهٔ تایمز، بریتانیا را به این نتیجه رساند تا آرنولد ویلسون را در مهر ۱۲۹۹ (اکتبر ۱۹۲۰) برکنار و سر پرسی کاکس را به جای وی در سمت حاکم عراق قرار دهد. کاکس توانست یک مورد شورش را خاموش کند. همچنین او مسئول اجرای سیاست سرنوشت ساز بریتانیا مبنی بر همکاری نزدیک با اقلیت سنی عراق بود. برده داری نیز در دهه ۱۹۲۰ لغو شد.

پادشاهی عراق در سال ۱۳۱۱ (۱۹۳۲) از بریتانیا مستقل شد اما بریتانیایی ها پادگان ها، نیروهای مزدور آشوری و حق ترانزیت را برای نیروهای خود در این کشور نگاه داشتند. غازی اول بعد از مرگ پدرش فیصل در ۱۳۱۲ (۱۹۳۳) در حالی حکومت کرد که کودتاهای نظامی متعددی علیه وی شکل گرفت. او تا زمان مرگش در سال ۱۳۱۸ (۱۹۳۹) پادشاه عراق بود. بعد از غازی، پسر نابالغش به نام فیصل دوم جانشین وی شد و به همین دلیل نیابت سلطنت بر عهدهٔ پسرعموی غازی به نام عبداله گذاشته شد.

رشید عالی گیلانی و اعضای مربع طلایی در ۱۲ فروردین ۱۳۲۰ (۱ آوریل ۱۹۴۱) کودتایی علیه عبداله انجام دادند و دولت او را ساقط کردند. بریتانیا که همچنان پایگاه های هوایی خود در عراق را در اختیار داشت از ترس این که دولت رشید عالی به دلیل ارتباطاتش با دول محور، جریان نفت را به سوی غرب قطع کند به عراق حمله کرد. جنگ در ۱۲ اردیبهشت ۱۳۲۰ (۲ مه ۱۹۴۱) توسط نیروهای بریتانیایی و مزدوران آشوری آغاز شد و در نتیجه نیروهای گیلانی شکست خورده و در ۱۰ خرداد (۳۱ مه) مجبور به ترک مخاصمه شدند.

عراق اشغال نظامی شد تا قدرت به دولت پیش از کودتا تحت دودمان هاشمی بازگردد. در چهارم آبان ۱۳۲۰ (۲۶ اکتبر ۱۹۴۷) اشغال به پایان رسید اما بریتانیا پادگان های خود را تا سال ۱۳۳۳ (۱۹۵۴) بر پا نگاه داشت و پس از آن نیروی مزدوران آشوری را منحل اعلام کرد. حاکمان دوران کودتا و مدت پس از آن تا پایان دوران هاشمی ها در عراق عبارت بودند از نوری سعید که نخست وزیری مستبد بود و یک بار هم از سال ۱۳۰۹ تا ۱۳۱۱ (۱۹۳۲-۱۹۳۰) در عراق قدرت داشت و عبداله که زمانی نایب السلطنه بود و حالا سمت مشاورت شاه فیصل دوم را بر عهده گرفته بود.

کودتای ۱۳۳۷ (۱۹۵۸) در عراق که آن را با نام انقلاب ۱۴ ژوئیه هم می شناسند باعث شد تا پادشاهی عراق سقوط کند. در جریان این رویداد سرتیپ عبدالکریم قاسم قدرت را به دست آورد اما در کودتای فوریه ۱۹۶۳ توسط سرهنگ عبدالسلام عارف از حکومت کنار زده شد. پس از مرگ عارف در سال ۱۹۶۶ برادرش عبدالرحمان عارف قدرت را در دست گرفت. او نیز در سال ۱۹۶۸ توسط حزب بعث سقوط کرد. احمد حسن البکر به عنوان نخستین رئیس جمهور عراق به قدرت رسید اما در زمان وی کنترل اوضاع کم کم از دست او خارج و در اختیار ژنرال صدام حسین قرار گرفت. او توانسته بود به مقام ریاست و کنترل شورای فرماندهی انقلاب دست یابد؛ شورایی که در ژوئیه ۱۹۷۹ به قوهٔ عالی اجرای عراق تبدیل شد.

صدام حسین انقلاب اسلامی ایران در سال ۱۳۵۷ را تهدیدی برای حکومت سکولار خود بر عراق تلقی می کرد؛ لذا با توجه به کینه ای که از سال های تبعید آیت الله خمینی در نجف از وی در دل داشت و مناقشات مرزی که از زمان حکومت سابق ایران با این کشور پیدا کرده بود و همچنین با توجه به هرج و مرجی که به واسطهٔ بروز انقلاب در نیروهای مسلح ایران ایجاد شده بود به این کشور حمله کرد. این جنگ در سال ۱۳۵۹ آغاز و در ۱۳۶۷ با بر جای گذاشتن بین نیم میلیون تا یک و نیم میلیون کشته پایان یافت. مرزهای دو کشور بر سر جای خود باقی ماند و سازمان ملل، عراق را به عنوان کشور مهاجم تشخیص داد. در این جنگ عراق از بمب های شیمیایی علیه سربازان ایرانی استفاده کرد. رژیم بعث در مقاطع پایانی جنگ طی عملیات انفال دست به کشتار کردهای عراق زد و حدود ۵۰٬۰۰۰ تا ۱۰۰٬۰۰۰ شهروند این کشور را کشت.

زمان زیادی از آتش بس بین ایران و عراق نگذشته بود که صدام حسین در مرداد ۱۳۶۹ (اوت ۱۹۹۰) به کویت حمله کرد و این کشور را به خاک خود ضمیمه ساخت. بعد از این حمله نیروهای ائتلاف به رهبری آمریکا به عراق حمله کردند. آن ها با بمباران اهداف نظامی کار خود را آغاز کردند و سپس با حملهٔ زمینی ۱۰۰ ساعته به نیروهای عراقی در کویت و جنوب عراق به اهداف خود رسیدند.

در طول این دو جنگ نیروهای مسلح عراق متلاشی شدند. بعد از جنگ در اسفند ۱۳۶۹ (۱۹۹۱) شیعیان و کردهای عراق علیه رژیم صدام حسین خیزش کردند ولی صدام توانست با توسل به نیروهای امنیتی و سلاح های شیمیایی این انقلاب را نابود کند. تخمین ها حاکی از آن است که طی این درگیری ها ۱۰۰٬۰۰۰ عراقی کشته شدند. در طول این شورش ها آمریکا، انگلستان، فرانسه و ترکیه تحت قطعنامهٔ ۶۸۸ شورای امنیت، منطقهٔ پرواز ممنوع در عراق اعلام کردند تا از کردها و شیعیان محافظت کنند. اما این محدودیت تنها مربوط به پرنده های بال-ثابت بود و شامل بالگردها نمی شد.

سازمان ملل به عراق دستور داد تا سلاح های شیمیایی و بیولوژیکی خود را نابود کند. این سازمان همچنین تلاش کرد با اعمال تحریم های بیشتر دولت صدام حسین را مجبور به خلع سلاح و آتش بس نماید. این تحریم ها به تحریم های قبلی که بعد از حملهٔ عراق به کویت تصویب شده بودند اضافه شد. عدم توافق صدام با این شروط باعث شد تحریم های جدید علیه این کشور تا سال ۲۰۰۳ باقی بمانند. مطالعات انجام شده از مرگ صدها هزار عراقی به دلیل این تحریم ها حکایت دارند. هنگامی که خبرنگاران از مادلین آلبرایت وزیر امور خارجه آمریکا در مورد تحریم ها و مرگ بیش از نیم میلیون کودک عراقی بر اثر این تحریم ها پرسیدند، خانم آلبرایت با خونسردی تمام جواب داد: «انتخاب سختی بود ولی ارزشش را داشت.» در دوران تحریم حدود ۱ میلیون عراقی جان خود را از دست دادند. عراقی ها از واردات کالاهایی مانند حوله، کتری، یخچال و تقریباً هر کالایی که به نوعی به ساخت تسلیحات ربط داشت محروم بودند. دولت سهمیه بندی ۱۰۰۰ کالری برای هر شهروند را به اجرا گذاشت و هنگامی که تحریم ها به سمت تبدیل شدن به فاجعه بشری پیش می رفت سازمان ملل برنامه نفت در برابر غذا را به اجرا گذاشت. طی این برنامه حدود ۶۵ میلیارد دلار نفت عراق با بشکه ای به میانگین ۲۰ دلار به فروش می رسید. هرچند عراق دست از بسیاری از برنامه های تسلیحاتی خود برداشت اما در سال ۱۹۹۸ آمریکا لغو تحریم ها را مشروط به کنار رفتن صدام کرد شرطی که برای دیکتاتوری مانند صدام مسخره می نمود. صدام حسین نه تنها کنار نرفت بلکه راحت تر مخالفان داخلی را سرکوب کرد.

در طول دههٔ ۹۰ میلادی سازمان ملل تصمیم گرفت به دلیل فشاری که تحریم ها بر مردم عادی عراق آورده بود بخشی از آن را بردارد. در آذرماه ۱۳۷۷ آمریکا حمله ای چهار روزه به عراق کرد.

دولت جرج بوش پس از حملات ۱۱ سپتامبر در سال ۲۰۰۱ شروع به برنامه ریزی برای سرنگونی صدام حسین کرد. در ماه مهر ۱۳۸۱ کنگره طرح مشترک مجوز استفاده از نیروهای مسلح علیه عراق را تصویب کرد. در آبان ۱۳۸۱ شورای امنیت سازمان ملل قطعنامهٔ ۱۴۴۱ را تصویب کرد و آمریکا و متحدانش در اسفند ۱۳۸۱ به عراق حمله کردند.

یک روز بیشتر به نوروز ۱۳۸۲ (۲۰ مارس ۲۰۰۳) نمانده بود که ایالات متحده با تشکیل یک ائتلاف به عراق حمله کرد. این کشور دست نکشیدن عراق از برنامهٔ سلاح های کشتار جمعی که خلاف قطعنامهٔ ۶۸۷ شورای امنیت بود را به عنوان دلیل این تهاجم اعلام کرد. این ادعا بر اساس مدارکی بود که سازمان اطلاعات آمریکا و دولت بریتانیا تهیه کرده بودند. بعدها این مدارک غیرقابل اعتماد دانسته شدند.

دولت آمریکا به دنبال حمله به عراق حکومت ائتلاف موقت عراق (CPA) را برای ادارهٔ این کشور تشکیل داد. پل برمر، حاکم ائتلاف موقت، در اردیبهشت ماه ۱۳۸۲ دستورهایی مبنی بر انحلال حزب بعث و محرومیت اعضای آن در دولت جدید عراق (دستور ۱) و انحلال ارتش عراق (دستور ۲) صادر کرد. این تصمیم باعث شد تا ارتش عراق که اکثراً از سران سنی تشکیل شده بود از بین برود و سران سابق حکومت اجازهٔ دخالت در ادارهٔ کشور را نداشته باشند. این مسئله باعث شد تا پس از اشغال عراق وضعیت آشفته ای ایجاد شود.

مخالفت مسلحانه با اشغال عراق از تابستان ۱۳۸۲ توسط عناصر سابق پلیس مخفی عراق و ارتش در قالب واحدهای چریکی آغاز شود. از پاییز همان سال گروه های جهادی آغاز به حمله به نیروهای ائتلاف کردند. در سال ۱۳۸۲ گروه های شبه نظامی متعددی به وجود آمدند که برای نمونه می توان به جماعت توحید و جهاد به رهبری ابومصعب الزرقاوی اشاره کرد. شورش های نظامی این گروه ها محدود به حمله به نیروهای ائتلاف نماند و کمی بعد به خشونت های مذهبی علیه شیعیان و سنی ها نیز کشید.

سازمان عفو بین الملل و خبرگزاری آسوشیتدپرس در اواخر سال ۲۰۰۳ اقدام به انتشار گزارش هایی دربارهٔ شکنجه و آزار زندانیان ابوغریب کردند.

در تابستان ۱۳۸۲ گروه شبه نظامی شیعی جیش المهدی توسط مقتدی صدر تشکیل شد و در فروردین ۱۳۸۳ شروع به مقابله با نیروهای ائتلاف کرد. در این سال نیروهای شبه نظامی سنی و شیعی به جنگ با یکدیگر، علیه نیروهای ائتلاف و علیه دولت موقت عراق که در خرداد ۱۳۸۳ به قدرت رسیده بود پرداختند. نبرد اول فلوجه در فروردین و نبرد دوم فلوجه در آبان ۱۳۸۳ نیز جزو همان درگیری ها به شمار می رود. گروه سنی مذهب جماعت توحید و جهاد که در مهر ۱۳۸۳ تبدیل به القاعدهٔ عراق شد نیروهای ائتلاف و شهروندان عادی به ویژه شیعیان را هدف قرار می داد و بدینوسیله به آتش اختلافات مذهبی دامن می زد.

عراق در بهمن ۱۳۸۳ شاهد اولین انتخابات پس از اشغال بود. در مهر همان سال قانون اساسی جدید این کشور تصویب شد و دو ماه بعد انتخابات پارلمانی برگزار گردید. در این هنگام حملات پیکارجویان همچنان ادامه داشت و از ۲۶٬۴۹۶ حمله در ۲۰۰۴ به ۳۴٬۱۳۱ حمله در ۲۰۰۵ رسید.

درگیری ها در طول سال ۲۰۰۶ ادامه یافت و به بالاترین حد از خشونت رسید و رسوایی های جنگی بیشتری برملا شدند. ابومصعب الزرقاوی توسط نیروهای آمریکایی کشته شد و صدام حسین دیکتاتور سابق عراق به اتهام جنایت علیه بشریت اعدام شد. در پایان همان سال گروه مطالعهٔ عراق به سران آمریکایی توصیه کرد که روی آموزش افراد نظامی عراق تمرکز کنند. در دی ماه ۱۳۸۵ جرج بوش رئیس جمهور آمریکا دستور به افزایش نیروهای اعزامی به عراق داد.

مجلس عراق در اردیبهشت ماه ۱۳۸۶ از ایالات متحده خواست یک جدول زمانی برای خروج نیروهای خود ارائه دهد. شرکای آمریکا در جنگ مانند بریتانیا و دانمارک نیز شروع به خروج از این کشور کردند.

درگیری ها در سال ۲۰۰۸ در عراق ادامه پیدا کردند و نیروهای مسلح تازه آموزش دیدهٔ عراقی با شبه نظامیان درگیر شدند. دولت عراق توافقی را با آمریکا امضا کرد که نیروهای مسلح آمریکا را ملزم به خروج از شهرهای عراق تا ۹ تیرماه ۱۳۸۸ و خروج از کل خاک عراق تا ۱۰ دی ماه ۱۳۹۰ می کرد.

نیروهای ایالات متحده وظایف امنیتی را در تیرماه ۱۳۸۸ به نیروهای عراقی واگذار کردند اما همکاری خود با این نیروها را حفظ نمودند. صبح روز ۲۷ آذر ۱۳۹۰ آخرین نیروهای آمریکایی با تشریفات از طریق مرز کویت خارج شدند. با خروج اولین نیروهای آمریکایی از شهرها در سال ۱۳۸۸ آمار جرم و خشونت در ماه های آتی افزایش پیدا کرد. با این حال مسئولان وزارت کشور عراق در آبان ۱۳۸۸ اعلام کردند که آمار کشتگان عراقی به کمترین میزان پس از اشغال عراق در سال ۱۳۸۲ رسیده است.

با خروج نیروهای آمریکایی در سال ۱۳۹۰ ناآرامی ها ادامه یافت و عراق دچار بی ثباتی سیاسی شد. بهار عربی در بهمن ۱۳۸۹ به عراق رسید و مخالفت ها در شهرها گسترش یافت اما مخالفت های ابتدایی نتوانستند دولت را ساقط کنند. ائتلاف میهنی عراق که گفته می شود بزرگترین مجموعهٔ سنیان عراق است به دلیل آنکه دولت عراق را تحت سیطرهٔ شیعیانی می دانست که می خواهند سنی ها را کنار بزنند، مجلس عراق را به مدت چند هفته در ماه های پایانی ۱۳۹۰ تحریم کرد.

خشونت ها در سال های ۱۳۹۱ و ۱۳۹۲ افزایش پیدا کرد و گروه های مسلح به طور روزافزون به واسطهٔ جنگ داخلی سوریه تقویت شدند. شیعیان و سنی ها برای جنگ به سوریه می رفتند. جمعیت هایی از اعراب سنی در آذر ۱۳۹۱ با ادعای این که دولت آن ها را به حاشیه رانده دست به مخالفت علنی زدند.

گروه های شبه نظامی سنی در سال ۲۰۱۳ حملات زیادی را علیه اکثریت شیعهٔ عراق انجام دادند تا اعتماد عمومی نسبت به دولت نوری المالکی را زیر سؤال ببرند. پیکارجویان سنی مذهب عضو دولت اسلامی عراق و شام در سال ۱۳۹۳ کنترل بخش های وسیعی از عراق از جمله شهرهای بزرگی چون تکریت، فلوجه و موصل را به دست آوردند و باعث شدند صدها هزار نفر از خانه و کاشانهٔ خود فرار کنند.

بعد از انتخابات بی نتیجه در فروردین ۱۳۹۳ نوری المالکی به عنوان نخست وزیر سرپرست خدمت کرد.

در ۲۰ مرداد ۱۳۹۳ عالی ترین دادگاه عراق بلوک مالکی را به عنوان اکثریت مجلس تشخیص داد. این حکم به این معنا بود که مالکی می توانست به عنوان نخست وزیر در قدرت بماند. با این حال در ۲۲ مرداد رئیس جمهور به حیدر العبادی مأموریت تشکیل دولت جدید را داد. سازمان ملل، ایالات متحده، اتحادیه اروپا، عربستان سعودی، ایران و چند تن از سیاستمداران عراقی از روی کار آمدن رهبران جدید در عراق حمایت کردند. مالکی در ۲۳ مرداد از قدرت کنار رفت تا از عبادی پشتیبانی کند و «مصلحت عالی کشور را پاس بدارد». حیدر العبادی در ۱۸ آبان ۱۳۹۳ دولت جدیدی را تشکیل داد و خود به عنوان نخست وزیر جدید قدرت را در اختیار گرفت. درگیری های متناوب بین گروه های سنی، شیعه و کرد بحث ها پیرامون تقسیم عراق به سه منطقهٔ خودمختار را افزایش داده است.

پرچم های عراق بعد از استقلال از امپراتوری عثمانی تا کنون:
عراق مابین مدار ۲۹ و ۳۸ درجهٔ شمالی و مدار ۳۹ و ۴۹ درجهٔ شرقی قرار گرفته است (بخش کوچکی از آن در غرب مدار ۳۹ درجه شرقی واقع شده). این کشور با ۴۳۷٬۰۷۲ کیلومتر مربع ۵۸امین کشور از حیث بزرگی است. اندازهٔ آن را می توان با ایالت کالیفرنیا در ایالات متحده مقایسه کرد. همچنین این کشور کمی از پاراگوئه بزرگتر است.

بخش بزرگ عراق صحرا است اما مناطق مابین دو رود دجله و فرات حاصلخیز است. این رودها سالانه ۶۰ میلیون متر مکعب لای را به دلتا حمل می کنند. قسمت های شمالی کشور عمدتاً کوهستانی است و بلندترین قلهٔ آن حاجی عمران (شیخا دار) (هم مرز با بلندی های پیرانشهر ایران) با ارتفاع ۳۶۱۱ متر است. عراق مرز ساحلی کوچکی به طول ۵۸ کیلومتر با خلیج فارس دارد. در مجاورت شط العرب که نزد ایرانیان با نام اروندرود شناخته می شود، مرداب هایی قرار داشتند که بیشترشان طی دههٔ ۱۳۷۰ خشکانده شدند.

آب و هوای کشور (به جز شمال) عمدتاً صحرایی است با زمستان های خنک و گاه سرد و تابستان های خشک و گرم و آفتابی. دمای هوا در تابستان در بیشتر جاهای این کشور به ۴۰ درجه سانتیگراد و در برخی مناطق به ۴۸ درجه می رسد. دمای هوا به ندرت در زمستان بالای ۲۱ درجه می رود و در شرایط سخت بین ۱۵ تا ۱۹ درجه و در شب ها تا حد ۲ تا ۵ درجه قرار می گیرد. مناطق کوهستانی شمال اغلب از زمستان های سرد با بارش برف و باران برخوردار است که گاهی موجب طغیان رودخانه ها می شود. به طور معمول بارندگی در این کشور کم است. در بیشتر مناطق سالانه کمتر از ۲۵۰ میلی لیتر بارش وجود دارد. این بارش ها هم بیشتر در زمستان رخ می دهد. باران های تابستانی به جز در شمال بسیار به ندرت اتفاق می افتند.

دولت فدرال عراق تحت قانون اساسی فعلی به شکل یک جمهوری فدرالی دموکراتیک پارلمانی اسلامی تعریف می شود. دولت فدرال مشتمل بر قوای مجریه، مقننه و قضاییه و کمیسیون های مستقل متعدد دیگر است. جدای از دولت فدرال مناطق (مشتمل بر چند استان)، استان ها و بخش هایی وجود دارند که طبق قانون دارای اختیاراتی هستند.

ائتلاف ملی عراق بزرگترین گروه شیعهٔ مجلس این کشور است که با ادغام ائتلاف دولت قانون تحت رهبری نخست وزیر نوری المالکی و ائتلاف ملی عراق ایجاد شد. ائتلاف میهنی عراق توسط ایاد علاوی رهبری می شود؛ فردی سکولار شیعه که مورد حمایت گستردهٔ سنی ها قرار دارد. این حزب رویکردهای ضد جدایی طلبانهٔ استوارتری نسبت به رقبای خود دارد. در لیست کردستان دو حزب دموکرات کردستان عراق به رهبری مسعود بارزانی و اتحادیه میهنی کردستان به رهبری جلال طالبانی غلبه دارند. هر دو حزب سکولار هستند و دارای روابط نزدیک با غرب می باشند.

بنابر شاخص شکنندگی کشورها، عراق در سال ۲۰۱۰ هفتمین کشور بی ثبات از لحاظ سیاسی بوده است. تمرکز قدرت در دست نخست وزیر نوری المالکی و افزایش فشار روی اپوزیسیون باعث بروز نگرانی هایی پیرامون آیندهٔ حقوق سیاسی در این کشور شد. با این وجود این کشور در سال ۲۰۱۳ پیشرفت کرده و به رتبهٔ ۱۱ام رسید. در مرداد ۱۳۹۳ مالکی از قدرت کناره گرفت. او در ۲۳ مرداد ۱۳۹۳ اعلام کرد که کنار می ایستد تا حیدر العبادی که چند روز قبل توسط رئیس جمهور فؤاد معصوم نامزد شده بود قدرت را در دست گیرد. تا آن زمان مالکی به قدرت تکیه زده بود و از دادگاه فدرال خواسته بود تا نامزدی رئیس جمهور را وتو کند زیرا خلاف قانون اساسی است.

از زمان تشکیل منطقهٔ پرواز ممنوع بعد از جنگ خلیج فارس کردها برای خود منطقهٔ خودمختار به وجود آوردند. این مسئله تا به حال باعث بروز تنش هایی با ترکیه شده است.

قانون اساسی عراق در مهرماه ۱۳۸۴ طی یک رفراندوم با اکثریت ۷۸ درصدی به تصویب رسید. این درصد در مناطق مختلف اختلاف فاحشی داشت. شیعیان و کردها از قانون اساسی جدید حمایت می کردند اما اعراب سنی آن را رد کردند. نخستین انتخابات سراسری پارلمانی طبق این قانون اساسی در ۲۴ آذر ۱۳۸۴ برگزار شد. تمام گروه های قومیتی از جمله اقلیت های آشوری و ترکمن در این انتخابات شرکت کردند.

قانون شمارهٔ ۱۸۸ مصوب ۱۳۳۸ (قانون احوال شخصیه) اختیار چند همسر را بسیار سخت کرده، حضانت کودک را بعد از طلاق به مادر داده و ازدواج زیر ۱۶ سال را ممنوع کرده است. اسلام به عنوان منبعی رسمی برای قانونگذاری در ماده اول قانون مدنی مورد اشاره قرار گرفته است. عراق دادگاه های اسلامی ندارد اما دادگاه های مدنی از فقه اسلامی برای رسیدگی به احوالات شخصیه نظیر ازدواج و طلاق استفاده می کنند. از سال ۱۳۷۴ عراق از شریعت اسلام برای جزای بزه های جنایی استفاده کرد. این قانون بنابر قانون مدنی فرانسه و تفاسیر سنی و شیعی (جعفری) از اسلام می باشد.

پل برمر حاکم موقت عراق در سال ۱۳۸۳ اعلام کرد که هر گونه پیش نویس قانون اساسی که مبتنی بر اسلام باشد را رد خواهد کرد. این سخن بسیاری از روحانیون شیعی را خشمگین ساخت. در نتیجه ایالات متحده در ۱۳۸۴ از موضع خود دست کشید و با نقش دین اسلام در قانون اساسی موافقت کرد تا بن بستی که در نگارش متن پیش نویس ایجاد شده بود پایان گیرد.

قانون جزای عراق، قانون حقوقی این کشور است.

نیروهای مسلح عراق تحت فرمان وزارت کشور و وزارت دفاع کار می کنند. همچنین بخشی از این نیروها با عنوان نیروی عملیات های ویژه با هدایت دفتر مقابله با تروریسم تحت نظر مستقیم نخست وزیر فعالیت دارند. نیروهای وزارت دفاع عبارتند از نیروی زمینی، نیروی هوایی و نیروی دریایی. پیشمرگه نیروی مسلح دیگری است که تحت فرمان حکومت اقلیم کردستان عراق است. دولت محلی و دولت مرکزی بر سر میزان فرمانبری این نیرو از بغداد اختلاف نظر دارند.

نیروی زمینی عراق نیرویی ضدشورش است که تا آبان ۱۳۸۸ دارای ۱۴ لشکر بود و هر لشکر از ۴ تیپ تشکیل یافته بود. این نیرو را مهم ترین عنصر در درگیری های ضدشورشی توصیف می کنند. تیپ های پیادهٔ سبک دارای سلاح های کوچک، مسلسل، آرپی جی، لباس ضدگلوله و خودروهای زرهی سبک هستند. تیپ های پیادهٔ مکانیزه مسلح به تانک های اصلی میدان نبرد تی ۵۴/۵۵ و خودرو جنگی پیاده نظام مدل بی ام پی-۱ می باشند. در میانه های سال ۱۳۸۷ مشکلات مربوط به نگهداری و تأمین تجهیزات در این نیروها بروز کرد.

آماج نیروی هوایی عراق پشتیبانی از نیروهای زمینی، شناسایی و ترابری یگان ها است. دو اسکادران شناسایی از هواپیماهای سبک استفاده می کنند. سه اسکادران بالگرد برای انتقال نیروها و یک اسکادران ترابری از هواپیمای سی-۱۳۰ برای انتقال نیرو، تجهیزات و آماد استفاده می کند. پرسنل این نیرو هم اکنون حدود ۳۰۰۰ نفر است. طبق برنامه قرار است تعداد این نیروها تا سال ۱۳۹۷ به ۱۸۰۰۰ نفر و ۵۵۰ پرنده برسد.

نیروی دریایی عراق نیرویی کوچک است و از ۵۰۰۰ افسر و ملوان که از میان آن ها ۸۰۰ نفر تفنگدار دریایی هستند تشکیل یافته. آماج این نیروها حفاظت از خط ساحلی و راه آب های سرزمینی در مقابل نفوذ شورشیان است. همچنین این نیرو موظف به مراقبت از سکوهای نفتی فراساحل عراق است.
عراق و ایالات متحده در ۲۷ آبان ۱۳۸۷ اقدام به امضای موافقت نامه وضعیت نیروها کردند. این موافقت نامه بخشی از موافقت نامهٔ وسیع ترِ چارچوب راهبردی تلقی می شود. در بخشی از این موافقت نامه آمده است «دولت عراق خواستار آن است» که نیروهای ایالات متحده به طور موقت در عراق بمانند تا «امنیت و ثبات را حفظ کنند». نیروهای آمریکایی طبق این موافقت نامه هنگامی که در پایگاه های خود نیستند یا به مأموریت رفته اند تحت حوزهٔ قضایی عراق قرار می گیرند.

عراق در ۲۴ بهمن ۱۳۸۷ رسماً ۱۸۶مین به عضویت کنوانسیون بین المللی منع جنگ افزارهای شیمیایی درآمد. این کشور بر اساس مفاد این پیمان، به عنوان عضوی تلقی می شود که میزان سلاح های شیمیایی خود را اعلام کرده است. از آن جا که عراق خیلی دیر به این کنوانسیون پیوسته است، از شمول کشورهایی که در جدول زمانی نابودی سلاح های شیمیایی قرار دارند خارج است.

روابط ایران و عراق با تشکیل دولت جدید عراق در سال ۱۳۸۴ تا بالاترین حد افزایش پیدا کرد. نخست وزیر نوری المالکی و جلال طالبانی بارها از ایران دیدن کردند تا همکاری های دوجانبه در تمام زمینه ها بین دو کشور افزایش یابد. روابط بعد از مالکی نیز همچنان خوب تلقی می شود.

روابط عراق و ترکیه پرتنش است که دلیل اصلی آن حکومت اقلیم کردستان می باشد. در مهر ۱۳۹۰ پارلمان ترکیه قانونی را تصحیح کرد که طبق آن نیروهای ترکیه می توانند برای تعقیب شورشیان کرد وارد عراق شوند.

روابط بین حکومت عراق و جمعیت کُرد این کشور در دهه های گذشته تلخ بوده است به ویژه آنکه کشتارهای صدام حسین در دهه ۱۹۸۰ ضربات سنگینی به این مردم وارد آورد. پس از قیام هایی که در دههٔ ۹۰ میلادی در عراق رخ داد بسیاری از کردها از سکونت گاه های خود فرار کردند و سازمان ملل منطقهٔ پرواز ممنوع در شمال عراق تشکیل داد تا از ادامهٔ درگیری ها ممانعت به عمل آورد. با این وجود بعد از سقوط رژیم بعث و استقرار نظام جدید پیشرفت زیادی در این روابط ایجاد شد به طوری که نخستین رئیس جمهور کرد به نام جلال طالبانی در سال ۱۳۸۴ در عراق به قدرت رسید. همچنین بر اساس مادهٔ ۴ قانون اساسی جدید عراق زبان کردی در کنار زبان عربی یکی از زبان های رسمی این کشور به شمار می رود.

حقوق دگرباشان جنسی در عراق محدود مانده است. هر چند از این عمل جرم زدایی شده اما هم جنس گرایی همچنان در فرهنگ عراق قبیح تلقی می شود. مضروب کردن افراد به دلیل هویت و میل جنسی در این کشور امری غیرعادی نیست و معمولاً تحت عنوان دفاع از ناموس خانواده توجیه می شود. افرادی که لباس و مدل موی بارز غربی داشته باشند ممکن است دچار سرنوشت مشابه هم جنسگرایان شوند. مقاله ای که در وبگاه بی بی سی همراه با مصاحبه با هم جنس گرایان و تغییر جنس داده ها در سال ۱۳۸۸ منتشر شد مدعی است دگرباشان جنسی در زمان حکومت صدام حسین با خشونت کمتری مواجه بودند.

عراق دارای هجده استان (به عربی: محافظة) (به کردی: پارێزگا) می باشد. هر استان به چند شهرستان (به عربی: قضاء) تقسیم شده است. کردستان عراق تنها ناحیهٔ تعریف شده در قانون عراق است که برای خود دولت و ارتش نیمه رسمی به نام پیشمرگه دارد.

در ۲۵ اسفند ۱۳۹۲ مسعود بارزانی بخشنامه ای برای تبدیل شهرستان حلبچه به استان ابلاغ کرد.

صادرات نفت از گذشته نقش اصلی را در اقتصاد عراق بر عهده داشته به طوری که ۹۵٪ از درآمد خارجی این کشور را تشکیل می دهد. عدم توسعه در سایر زمینه ها باعث بروز بیکاری ۱۸ تا ۳۰ درصدی و درآمد سرانهٔ ۴۰۰۰ دلاری شده است. در سال ۲۰۱۱ استخدام تمام وقت در بخش عمومی نزدیک به ۶۰ درصد از کل استخدام ها را شامل می شد. بخش صادرات نفت شغل های بسیار کمی برای عراقی ها ایجاد کرده است. در حال حاضر درصد پایینی از خانم ها (بالاترین تخمین ها در سال ۲۰۱۱ حدود ۲۲٪ بوده) به طور رسمی کار می کنند.

اقتصاد دستوری عراق پیش از اشغال این کشور توسط آمریکا، هر گونه مالکیت تجاری در عراق توسط خارجی ها را ممنوع کرده بود، بسیاری از صنایع بزرگ را به شکل دولتی اداره می کرد و تعرفه های شدیدی بر کالاهای خارجی وارد می ساخت. اما بعد از اشغال عراق در سال ۱۳۸۲ حکومت ائتلاف موقت عراق به سرعت دستورهای الزام آوری پیرامون خصوصی سازی اقتصاد عراق و گشایش آن به روی سرمایه گذاران خارجی صادر کرد.

باشگاه پاریس در ۳۰ آبان ۱۳۸۳ قبول کرد تا ۸۰٪ (معادل ۳۳ میلیارد دلار) از بدهی ۴۲ میلیارد دلاری عراق به کشورهای عضو این باشگاه را ببخشد. کل بدهی خارجی عراق در سال ۱۳۸۲ معادل ۱۲۰ میلیارد دلار بود که تا سال ۱۳۸۳ پنج میلیارد دلار دیگر به آن اضافه شده بود.

بانک سیتی گروپ در اسفند ۱۳۸۹ عراق را در زمرهٔ کشورهای 3G قرار داد؛ یعنی کشورهایی که پتانسیل رشد اقتصاد جهانی در آینده را دارند و می توانند سود خوبی به سرمایه گذاران خارجی بدهند.

واحد پول رسمی عراق دینار است. حکومت ائتلاف موقت با کمک شرکت دلارو اسکناس و سکه های جدیدی بر اساس آخرین فنون ضد جعل چاپ و ضرب کرد.

تخمین ها حاکی از آن است که چهار سال بعد از حمله به عراق ۲٫۴ میلیون عراقی همچنان آواره بودند و دو میلیون پناهجو خارج از عراق وجود داشتند. چهار میلیون عراقی از امنیت غذایی برخوردار نبوده و یک چهارم کودکان دچار سوءتغذیه بودند. تنها یک سوم کودکان عراقی به آب آشامیدنی سالم دسترسی داشتند.

بنابر پژوهش موسسه توسعهٔ فرامرزی، سازمان های مردم نهاد بین المللی برای انجام فعالیت در عراق دچار چالش هستند. آن ها کمک های خود را اغلب به صورت پراکنده، مخفیانه و تحت شرایط ناامن انجام می دهند. تأمین مالی به صورت هماهنگ شده انجام نمی شود و ظرفیت عملیاتی پایین و اطلاعات ناقص آن ها را می آزارد. این سازمان ها مورد تهاجم گروه های پیکارجو قرار می گیرند و تا سال ۲۰۱۳، ۹۴ نفر از مددکاران آن ها کشته، ۲۴۸ نفر زخمی، ۲۴ نفر دستگیر یا بازداشت و ۸۹ نفر گروگان یا مفقود شده اند.

صنعت گردشگری در عراق نیز به خاطر وجود برخی اماکن مهم مذهبی شیعیان، نقش قابل توجهی را در اقتصاد عراق بر عهده دارد. سازمان حج و زیارت ایران در سال ۲۰۱۲ میلادی، با ذکر آمار گردشگران و زائران ایرانی اعلام کرد که هر ساله بیش از یک میلیون و دویست هزار ایرانی، از طریق مرز زمینی و هوایی به کشور عراق اعزام می شوند.

بر اساس برخی تخمین ها عراق با داشتن ۱۴۰٫۳ میلیارد بشکه نفت ذخیره در میدان های نفتی خود پس از ایران در ردهٔ پنجم جهان قرار دارد. این اطلاعات بر اساس تخمین های زلزله نگاری دوبعدی در سه دهه پیش به دست آمده و احتمال اینکه این کشور میدان های نفتی بیشتری داشته باشد بسیار زیاد است. تولید نفت این کشور در سال ۱۳۹۱ به ۳٫۴ میلیون بشکه در روز رسید. در عراق تا سال ۱۳۸۹ تنها ۲ هزار حلقه چاه نفت حفر شده بود در حالی که تنها در تکزاس حدود ۱ میلیون چاه حفر شده است. این در حالی است که عراق خود یکی از مؤسسان اوپک به شمار می رود.

با وجود درآمدهای میلیاردی عراق از محل صادرات نفت خام، این کشور همچنان توان تولید برق برای نیمی از مردم خویش را ندارد. این مسئله بارها موجب اعتراضات مردمی در فصل تابستان شده است.

بنابر پژوهشی که در اردیبهشت ۱۳۸۶ در آمریکا انجام شد احتمالاً رقمی بین ۱۰۰٬۰۰۰ تا ۳۰۰٬۰۰۰ بشکه نفت در روز از میزان تولید اعلام شدهٔ عراق در طول چهار سال پیش از آن از طریق فساد یا قاچاق به یغما رفته است. شبکهٔ الجزیره در سال ۱۳۸۷ گزارشی در مورد اشکالات محاسباتی دربارهٔ ۱۳ میلیارد بشکه نفت عراق که تحت مراقبت آمریکایی ها بوده ارائه داده و مدعی شد ۲٫۶ میلیارد بشکه از این نفت کلاً به حساب نیامده است. برخی گزارش ها از کاهش آمار فساد توسط دولت در حوزهٔ نفت حکایت دارند اما همچنان گزارش های معتبر و قابل اتکایی مبنی بر ارتشای مقامات دولتی منتشر می شوند.

عراق دارای سه پالایشگاه مهم است. پالایشگاه بیجی بزرگ ترین پالایشگاه عراق است که در حوالی شهر بیجی در استان صلاح الدین واقع شده است. دو پالایشگاه دیگر در بغداد و بصره قرار دارند.

سد حدیثه، دومین سد بزرگ عراق است.

تعداد دام زنده بر اساس گزارش فائو

عراق کشوری است با قومیت های گوناگون و ساکنان آن را عرب، کرد،ترکمن، آشوری، کلدانی، مندایی،صابئین،لرهای فیلی و غیره تشکیل می دهند. کُردها در نواحی شمال و شمال شرقی عراق که به کردستان عراق مشهور است و استان های واسط، استان دیاله و میسان زندگی می کنند و از لحاظ فرهنگی. زبانی و طرز پوشش با عرب ها متفاوتند.

کشور عراق از نظر ساختار اجتماعی فرهنگی به سه حوزه کاملاً متفاوت قابل تقسیم است. در حوزه مرکزی عراق اعراب سنی، در شمال و شرق کردها و در جنوب شیعیان سکونت دارند و هر کدام از این گروه ها دارای شاخصه های فرهنگی و اجتماعی خاص خود هستند. البته در کنار این سه گروه اصلی، هویت های فرهنگی اجتماعی کوچک تری نظیر ترکمن ها، آشوری ها و یزیدی ها نیز وجود دارند که دارای فرهنگ و عقاید متمایزی می باشند.

شیعیان که اکثریت جمعیت عراق را تشکیل می دهند، بیشتر در مناطق جنوبی و مرکزی عراق سکونت دارند. وجود مقبره امامان شیعی در شهرهای مقدس عراق همچون کربلا و نجف، و همچنین وجود حوزه علمیه نجف و در نتیجه حضور دایمی علمای شیعی در این شهرها باعث تقویت فرهنگ شیعی شده است و این امر شیعیان عراق را از نظر فرهنگی به ایرانیان شیعی مذهب نزدیک ساخته است.

اعراب سنی بخش دیگری از ساختار فرهنگی اجتماعی عراق را تشکیل می دهند. این بخش از ساختار فرهنگی عراق براساس قومیت عربی و مذهب سنی ایجاد شده و به دلیل حاکمیت اقلیت اعراب سنی در طول دهه های گذشته در عراق تقویت شده است. گرایش ها و عصبیت عربی این بخش از فرهنگ عراق بسیار قدرتمند بوده و پان عربیسم به عنوان یک ایدئولوژی سیاسی فعال در عراق و حتی جهان عرب در این فرهنگ ریشه داشته است. این بخش از ساختار فرهنگی عراق به دلیل حمایت های نظام سیاسی در پی تسلط بر سایر بخش ها و همسان سازی فرهنگی بوده است.

کردها عموماً در مناطق بلند شمالی، دره های مجاور آن و در چهار استان سلیمانیه، اربیل، دهوک و کرکوک (تمیم) دیاله و واسط زندگی می کنند. به غیر از این مناطق که اکثریت قریب به اتفاق کرد هستند، کردها در مناطق مجاور نیز پراکنده اند و جمعیت انبوهی از آنان تا حدود کوت هم پخش شده اند. اصولاً پیوند و همبستگی کردها، قبیله ای است.

قبایلی چون هرکی، سورچی و زیباری توانسته اند هنوز پیوستگی بدوی سنتی خود را حفظ کنند.
اکثر کردها سنی مذهب هستند و تنها بخشی از آن ها تحت عنوان کردهای فیلی، که در استان دیاله سکونت دارند، شیعی مذهب هستند.

پس از جنگ کویت و عراق و وضع ممنوعیت پرواز عراق به بالای خط ۲۳ درجه در سال ۱۹۹۱ کردهای عراق عملاً توانستند حکومت خود را تأسیس نمایند و با حل اختلافات گروهی و قیام علیه حکومت بعث حکومت منطقه را به عهده گرفتند که کردها این خیزش را «راپه رین» می نامند. پس از ده سال و با حمله مجدد آمریکا به عراق در شمال و شمال شرقی عراق که به کردستان عراق معروف است کردها حکومت خود مختار در جمهوری فدرال عراق به طور رسمی تشکیل دادند. در سال ۲۰۰۵ و ۲۰۰۶ نیز ریاست جمهوری و وزارت امور خارجه عراق توسط کردها اداره می گردد.

عربی و کردی زبان های رسمی عراق هستند. میزان باسوادی بین ۶۰٪ تا ۷۰٪ است. علاوه بر این دو زبان های دیگری نیز در این کشور گویشورانی دارند:

جمعیت مسلمان ۶۹٪-۶۴٪ شیعه و ۳۴٪-۲۹٪ سنی هستند ، همچنین شماری از پیروان آئین ایزدی، مسیحی، یهودی نیز در این کشور زندگی میکنند."
42,هنر,"هنر یا تِکنِس مجموعه ای از آثار یا فرآیندهای ساخت انسان است که در جهت اثرگذاری بر احساسات و هوش انسانی یا به منظور انتقال یک معنا یا مفهوم، خلق می شوند. 
همچنین می توان گفت هنر توانایی و مهارت خلق زیبایی است. از مهم ترین رشته های هنری می توان به هنرهای تجسمی «نقاشی، طراحی، تندیس گری، عکاسی و چاپ»، هنرهای نمایشی «تئاتر و رقص»، موسیقی، ادبیات «شعر، داستان»، سینما و معماری اشاره کرد. واژهٔ هنر در زبان سانسکریت، ترکیبی از دو واژۀ «سو» به معنی نیک و «نر» یا «نره» به معنای زن و مرد است. در زبان اوستایی «س» به «ه» تبدیل شده و واژهٔ «هون» ایجاد گشته است که در زبان پهلوی یا فارسی میانه به شکل امروزی «هنر» درآمده است که به معنای انسان کامل و فرزانه است. در زبان یونانی هنر، تِکنِس گفته می شود که این اسم بطور اشتباه وام واژه تِکنالجی به معنای «فناوری» در زبان انگلیسی شده است.

""دانشنامهٔ بریتانیکا"" هنر را به عنوان «استفاده از توانایی و تخیل در خلق آثار زیبا، محیطی یا تجاربی که می توان با دیگران تقسیم شود» تعریف می کند.

در یک طبقه بندی جدید بر اساس کتاب استراتژی بازاریابی هنر از مهدی خادمی می توانیم تعاریف هنر را به دو دسته کارکردی و رویه ای تقسیم بندی کنیم. کارکردی ها عنوان می کنند که هنر برای تحویل یک هدف طراحی شده است و چیزی هنر محسوب می شود که بتواند دارنده آن را در راه دست یابی به هدف کمک نماید و وظیفه آن فراهم کردن تجربه های زیبایی شناختی لذت بخش است. در مقابل رویه گرایان عنوان می کنند چیزی به عنوان اثر هنری محسوب می شود که بر طبق فرمول یا فرآیندی مناسب ساخته شده باشد؛ صرف نظر از این که هنر چه هدف و مقصودی دارد، هنر می تواند در ابتدا کارکردی باشد اما در نهایت به صورت رویه ای عمل کند.

مانرو بریسیدی (۱۹۸۲) یک تعریف کارکردی از هنر ارائه می دهد:

«اثر هنری ترکیبی از شرایط مورد نظر است که به منظور ارائه تجربه های زیبایی شناختی ارزشمند قادر به نشان دادن ویژگی های زیبایی شناختی هنر باشد.»

در حالی که کارکردی ها ارزش هنر را وابسته به ماهیت آن می دانند، تعریف رویه گرایان صرفاً توصیفی بوده و مبتنی بر ارزیابی نیست. از تعاریف رویه ای ارائه شده می توان به تعریف دیکی اشاره کرد که یک تعریف سازمانی محسوب می شود. او در درجه اول اثر هنری را به عنوان «اثر تصنعی» و در درجه دوم به عنوان «مجموعه ای از جنبه های کلیدی که از طرف برخی از نامزدها برای قدردانی از افراد فعال در منظومه هنر اعطا می شود» می بیند.

در ادبیات ایران در دورهٔ اسلامی این معنا دوباره دگرگون شد و هنر به معنای دلیری، کمال، فضیلت، هوشیاری، فضل، تقوی، دانش و کیاست و… به کار رفت، که دارای بار معنایی عام بود:
از دیوان """"پروین اعتصامی""""

مبانی هنرهای تجسمی دارای عناصری هستند که شامل:

نقطه، خط، سطح، حجم، فرم «شکل»، رنگ، نور، بافت، ریتم، حرکت «فضا و زمان»، ترکیب «ترکیب بندی»، تناسب، تعادل «توازن»، تباین «تضاد یا کنتراست»

تقسیم بندی های هنر متنوع است؛ یکی از آن ها در حالت کلی آثار هنری را به دو دستهٔ هنرهای زیبا و هنرهای کاربردی تقسیم می کند:

واژه هنر امروزه در زبان فارسی در معنایی متفاوت از گذشته به کار می رود و بیشتر منظور از آن اشاره به نتیجه خلق انسان ها در زمینه هنرهای زیبا است. معنای این واژه امروز معادلی برای واژه هنرهای زیبا در زبان انگلیسی است.
به طور سنتی مجموعه هنرهای زیبا به ۷ دسته تقسیم می شوند:

نمونه دیگر تقسیم بندی هفت هنر به ترتیب زمان ایجاد یا توسعه عبارتند از:

وجوه مشترک آثار هنری عبارت اند از:

این جنبه از خصایص آثار هنری، در واقع از دو ویژگی قبلی که برشمردیم، نتیجه می شود. بدین معنی که هر پدیده ای که عنصر اصلی سازنده آن تخیل و عاطفه باشد، بی شک نمی تواند معنایی منجمد و تک بعدی داشته باشد. از این روست که هر کس در برابر آثار هنری می ایستد؛ دریافت و استنباط خاصی دارد.
آثار هنری به سادگی می توانند بیان کننده زیبایی حقیقی یا احساسات باشند.
اثری که هنر بر روح انسان می گذارد، تغییری عمیق و ماندگار و طولانی است. در نتیجه هر گاه خواهان اثرگذاری ماندگار باشیم، می توانیم از هر یک از رشته های هنری به فراخور نیازمان بهره ببریم. همان طور که در روانشناسی این بحث به اثبات رسیده است، جهان از مجموعه ای از افراد تشکیل شده است، پس اگر بخواهیم در سریعترین حالت بر تعداد زیادی از افراد تأثیر بگذاریم، می توانیم از اسباب هنر استفاده کنیم. هنر موسیقی و هنرهای نمایشی چون از طریق حس شنوایی و حس بینایی به سرعت درک می شوند، می توانند توأم با یکدیگر به سرعت، و در ابعادی جهانی تأثیری ژرف، عمیق، ماندگار و طولانی در جوامع به وجود آورند.

هنرهای صناعی یا سنتی، هنرها و صنایع ظریفه ای هستند که در طول سده های متمادی با حفظ ریشه ها و سنت های خود رشد کرده مراحل شکل گیری خود را گذرانده یا می گذرانند و نشان دهنده فرهنگ یک ملت است.

هنرهای سنتی ایران را می توان به گروه های زیر تقسیم کرد:

صنعت و صنایع ظریف مقیاسی برای سنجیدن درجهٔ تکامل معنوی و روحی یک ملت است.
در این جهان میان هزاران محسوسات که ما در زیر نفوذ حواس پنجگانهٔ خود از وجود و چگونگی آن ها باخبر می شویم؛ بعضی چیزها هست که ما بی اختیار آن ها را بیشتر دوست می داریم. روح ما و قلب ما مجذوب آن ها می شود بدون آنکه از آن ها یک فایدهٔ عملی و آنی برای ما حاصل گردد. مثلاً وقتی که در جلوی یک پردهٔ نقاشی که ثمرهٔ قوای دماغی و روحی یک صنعتکار را نشان می دهد می ایستیم، ساعتها مشغول تماشای آن و غرق حیرت و تعجب می شویم.

که بجز موارد بالا همه آثار هنری را شامل می شود. هنر مقدس همواره دو غایت بنیادی داشته است. اول زیبایی صورت عبادات و دوم نگهبانی و حفاظت از آن. دومین ممیزه هنر مقدس بدان حقیقت رجوع می کند که اسلام صرف زیبایی را مطلوب تلقی نکرده، بلکه زیبایی را با کمال مورد تأمل قرار می دهد.
آنچه منشأ نقوش پراکنده و مایه پراکندگی خاطر است در قلمرو هنر اسلامی نفی می شود، از اینجا هرگونه آرایش زرین یا جامه های فاخر در عبادات طرد می گردند.

به تعبیر بورکهارت آداب دینی هنر الهی است. از آنجا که گونه ای جلوه گری و سمبولیسم در سطحی از شکلها و حالتهای آدمی برای جستجوی راهی به ماورای همه مظاهر و اعیان وجود است. در مسیحیت این آداب نیایشی است -مانند عشای ربانی و آداب خاص مسیحی- متضمن هنر مقدس یعنی معماری و شمایل نگاری مسیحی که از برجسته ترین مظاهر هنر مسیحی هستند. با توجه به معنای ذاتی عبادات اسلامی، و هنری که به زیبا کردن آن متوجه است، در عالم اسلامی به گونه ای دیگر فیضان و انعکاس هنری آداب دینی را می بینیم، یعنی جدا از مفهوم شمایل نگاری در عبادات مسیحی که درضمن نوعی هنر تلقی می شود.
معمولاً از عبارت هنرهای صناعی برای بیان آن بخش از صنایع دستی که بیش از فن به هنر وابسته اند استفاده می شود."
56,ارسطو,"اَرَسطو یا ارسطاطالیس (; ، ، ""Aristotélēs""؛ تلفظ: آریستوتِلِس، زادهٔ ۳۸۴ ق.م. -درگذشتهٔ ۳۲۲ ق. م) از فیلسوفان یونان باستان بود. او یکی از مهم ترین فیلسوفان غربی به حساب می آید. در هجده سالگی به آکادمی افلاطون راه یافت و به مدت بیست سال در مکتب افلاطون کسب دانش کرد، وی به سرعت چنان پیشرفتی در علوم نظری کرد که افلاطون به وی لقب علم داد. او به مدت ۴ سال، آموزگار اسکندر مقدونی بود. نوشته های او در زمینه ها و رشته های گوناگون از جمله فیزیک، متافیزیک، شعر، ادبیات، زیست شناسی، منطق، علم بیان، سیاست، دولت و اخلاق بوده اند. ""ارسطو"" به همراه سقراط و افلاطون از تأثیر گذارترین و بزرگترین فیلسوفان یونان باستان بوده است، بدین سبب ارسطو لقب معلم اول را داراست. ارسطو فلسفه را با عنوان «دانش هستی» تعریف می کرد.

ارسطو در سال ۳۸۴ ق.م. در خانواده ای ثروت مند از اهالی است (استاگیروس/اسطاغیر)، شهری در شمال یونان، به دنیا آمد. در ۱۸ سالگی به آکادمی (فرهنگستان) افلاطون در آتن فرستاده شد و ۲۰ سال در آن جا درس خواند.

پس از مرگ افلاطون در سال ۳۴۷، ارسطو ناکام از به اختیار گرفتن مدیریت فرهنگستان، به اسوس در آسیای صغیر رفت و با پایتیاس خواهرزادهٔ فرمانروای وقت ازدواج کرد. در ۳۴۳ به دعوت فیلیپ مقدونی آموزش اسکندر مقدونی را بر عهده گرفت. پس از بازگشتش به آتن در ۳۳۵، آموزشگاه خود را به نام لایسیوم تأسیس کرد.

در ۳۲۳ و پس از مرگ اسکندر، که آتن را ملحق شاهنشاهی خود کرده بود، آتش احساسات ضد مقدونی اوج گرفت و دامن گیر ارسطو شد. او به ناچار به خالکیس پناه برد و سال بعد (۳۲۲) در ۶۲ سالگی درگذشت.

آثار ارسطو متنوع و شامل جمیع معارف و علوم یونانی (جز ریاضی) است و اصولاً شامل منطق، طبیعی، الهیات و اخلاقیات

است که از آن جمله باید از فن شعر، فن خطابه، کتاب اخلاق، سیاست و ما بعد الطبیعه نام برد.

منطقیات: مقولات، جدلیات، آنالوطیقای اول و دوم، قضایا، ابطال مغالطات که در کل در کتاب ارغنون (ارگانون به معنی ابزار) جمع شده اند.

کتب علمی: طبیعیات، درباره آسمان، در کون و فساد، علم کائنات جو، تاریخ طبیعی، ""De anima""، ""Historia animalium""، ""De generatione animalium""، و ""De partibus animalium"".

کتب فلسفی: اخلاق نیکوماخوس، سیاست، مابعدالطبیعه

کتاب ادبی: بوطیقا (فن شعر)

ارسطو را می توان از نخستین فیلسوفان تحلیلی دانست. وی همچنین واضع منطق نیز هست. او با در نظر گرفتن زمین در مرکز گیتی و قرار دادن فلکهای مختلف برای اجرام آسمانی (مثلاً فلک خورشید، فلک ثوابت و…) الگویی از جهان را برای هم روزگاران خود ترسیم کرد. ارسطو چهار عنصر بنیادی کیهان را آب، آتش، خاک و هوا می دانست به علاوهٔ عنصر پنجمی به نام اثیر که معتقد بود اجرام آسمانی از آن ساخته شده اند.

ارسطو با انتقاد از فرضیه مثل (Idea) فلسفه خود را آغاز می کند. حقایق قابل ادراک وجود ندارند آنچه وجود دارد مثال نیست بلکه خرد و جزئی است.

وی گفته است «علم جز بر کلیات تعلق نمی گیرد و برای تشخیص امری بایستی کل آنرا مورد بررسی قرار داد». ما هنگامی می توانیم دربارهٔ اشیاء قضاوت کنیم که نوع و جنس را بهتر بشناسیم. تعیین قواعدی که حافظ روابط صحیح قضایای کلی با قضایای جزئی و شخصی باشد خاص منطقی است که هیچ کس بهتر از ارسطو دربارهٔ آن تحقیق نکرده است. همین منطق است که یکی از هدایای ارزنده و گرانبهای این فیلسوف به عالم بشریت به شمار می آید.

نفوذ اشتباهات اساسی ارسطو علی رغم دستاوردهایی که داشت، به طور فراگیری باعث رکود علمی برای سالیان و قرنها گردید. چرا که این اشتباهات اساسی، برای مؤخرین، بعنوان پایه های دانش مورد قبول قرار می گرفته اند؛ به صورتی که به پاسخ های غلط علمی منجر می گردیدند. چنان که برتراند راسل می گوید «تقریباً تمام پیشرفت های فکری می باید با جملاتی از سوی آموزه های ارسطویی شروع می شد». همچنین راسل به اخلاق ارسطویی با عنوان ""تنفرانگیز"" اشاره می کند و معتقد است منطق ارسطو بدون شک نسخه منسوخ شده بطلمیوس است. راسل می نویسد: «این اشتباهات ارسطو، قضاوت تاریخی در مورد او را سخت می کند، تا جایی که بخاطر می آوریم که بسیاری از پیشرفتهای او براساس دانسته های پیشینیانش بوده است.»

ارسطو در دوران زندگیش اعتقادات علمی و غیرعلمی اشتباه فراوانی داشت، که امروزه ما به آنها آگاهیم. از آن جمله می توان به این اشاره کرد که ارسطو اطمینان داشت که اقیانوس هند مانند دریاچه ها محدود در خاک است.

ارسطو بسیاری از مسائل فیزیک، متافیزیک، زیست شناسی، دولت، سیاست و اخلاق را برپایه اطلاعات پایه ای غلط بنیان نهاد و جانشینان وی با تمام سرسختی در مقابل دیدگاه های مخالف نظرات وی، تا قرن ها متعصبانه مقابله کردند."
60,قزوین,"قَزوین () یکی از شهرهای ایران است که در قسمت مرکزی این کشور واقع شده و در گذشته برای مدتی پایتخت ایران نیز بوده  است. شهر قزوین، مرکز استان قزوین، در بلندای ۱٬۲۷۸ متری از سطح دریا واقع شده است. تاریخچه و ریشه شهر قزوین به دوران ساسانیان باز می گردد زمانی که به دستور شاپور پادشاه ساسانی رونق یافت. قزوین شاه راه اقتصادی جاده ابریشم، سال ها محل گذر تجار و بازرگانانی بود که کالاهای خود را از شرق به غرب می بردند. قزوین در زمان حکومت صفوی ۵۷ سال پایتخت ایران بوده و از همین رو دارای اماکن و موزه های تاریخی بسیاری است.
قزوین پایتخت بزرگ خوشنویسی ایران است و از جمله خوشنویسان معروف خط پارسی می توان به میرعماد قزوینی اشاره کرد.
قزوین از نظر تعداد اثر تاریخی رتبه نخست در ایران و سوم در جهان را دارد، که از این آثار کهن و باستانی گوناگون می توان کاروان سرای سعدالسلطنه، مسجد جامع قزوین، میمون قلعه، حمام قجر، آب انبار سردار، پیغمبریه، کاخ چهل ستون، امامزاده حسین و خیابان سپه (اولین خیابان ایران) نام برد.

قزوین به دلیل قرار گرفتن در مسیر ارتباطی شرق به غرب و جنوب به شمال کشور، نزدیکی به تهران و کرج، دارا بودن چندین شهرک صنعتی و نیز امکانات مناسب آموزشی و علمی از جمله چندین دانشگاه دولتی و غیر دولتی از جمله دانشگاه بین المللی امام خمینی، دانشگاه علوم پزشکی قزوین و دانشگاه آزاد اسلامی - باراجین از موقعیت مناسبی در ایران برخوردار است.

قزوین به علت دارا بودن ۲ هزار و ۵۰۰ هکتار باغستان کهن در اطراف شهر و وجود بوستان ۱٬۴۰۰ هکتاری باراجین در سال ۱۳۹۲ از سوی معاون رئیس جمهور و رئیس سازمان حفاظت محیط زیست کشور به عنوان شهر پاک ایران انتخاب شد.

قزوین شهری فارسی زبان است. زبان مادری اکثر اهالی اصیل شهر قزوین فارسی همراه با لهجه خاص قزوینی است. زبان های تاتی، گیلکی و آذری نیز در قزوین تکلم می شود. علی رغم حضور تات ها، گیلک ها و آذری ها در شهر قزوین، اغلب آن ها بومی خود شهر قزوین نمی باشند، و از اقصی نقاط ایران و استان قزوین به شهر قزوین آمده اند. کردها و لرها از دیگر اقوام شهر قزوین هستند.

ره آورد شهر قزوین پسته، باقلوا و انواع شیرینی سنتی متنوع از جمله باقلوای لوزی، باقلوای پیچ یا گل رز، شیرینی پادرازی، نان نخودی قزوین (شیرینی نخودی)، نان چرخی، نان برنجی (شیرنی برنجی)، نان بادامی قزوین (شیرینی بادامی)، شیرینی اتابکی (شیرینی ولیعهدی)، نان قندی (شیرینی قندی)، نان نازک (نازک پسته ای) است.

نوشته های باستانی یونان قزوین را با نام «راژیا» معرفی می کند و پس از آن در نوشته های اروپایی این شهر با نام شهر باستانی «آرساس» یا «آرساسیا» شناخته می شده است. اشکانیان قزوین را به نام مؤسس آن «اردپا» می خواندند؛ و ساسانیان نام این شهر را «کشوین» (یعنی سرزمینی که نباید از آن غافل شد) نهاده بودند. در برخی متون نام این شهر «قسوین» (یعنی شهری که مردمی پر صلابت و استوار دارد) ذکر شده است. به هر روی مورخان و باستان شناسان عصر حاضر قزوین را عربی شده «کاسپین» می دانند؛ و بر این باورند که قوم کاسپی ها که در سواحل دریای کاسپین می زیستند به مرور کوچ کردند و شهر قزوین را بنا نهادند. و به همین دلیل است که در متون کهن عثمانی و عربی نام دریای خزر «بحرالقزوین» ذکر شده است.

قزوین را در نوشته های قدیمی؛ شهر باستانی ""آرساس"" یا ""آرساسیا"" و در تاریخ یونان شهر قدیمی ""راژیا"" نامیده اند. قرار گرفتن آن بر سر راه جاده ابریشم سرنوشت قزوین را با فراز و فرودهای تلخ و شیرین گره زده است. تاریخ نگاران ایرانی و عرب عقیده دارند که واژه «قزوین» از جمله «این کش وین» گرفته شده است، به این شرح که وقتی سرکرده سپاه کسرا به هنگام نبرد، در صف لشکریان خود خللی دید، با عبارت «این کش وین» (یعنی به آن کنج بنگر) زیردست خود را مأمور رفع خلل کرد و در نتیجه سپاهیان او پیروز شدند. آن گاه در آن محل؛ شهری بنا کردند و آن را «کشوین» نامیدند و در دوره اسلامی، عرب ها، این واژه را معرب کرده و آن را «قزوین» نامیدند. بر پایه نوشته های یونانی و رومی پیش از دوران هخامنشی ، مردمی که آن ها را «کاسی ها» یا «کاسیت» می نامیده اند، در کرانه باختری دریای شمال ایران می زیستند که به گفته بعضی از تاریخ نگاران، آریایی یا از ملیت «میت تانی» به حساب می آمدند. گفته می شود این قوم مدت ها پیش از مادها به ایران آمده و قرن ها در کرانه باختری دریای هیرکانی( کاسپین)- (خزر) استقراریافته بود. گفته شده که نام قزوین از این اقوام، و از نام دریای کاسپین گرفته شده است. همچنین گفته شده اشکانیان قزوین را به نام مؤسس آن ""اردپا"" می خواندند. و ساسانیان نام این شهر را ""کشوین"" (یعنی سرزمینی که نباید از آن غافل شد) نهاده بودند. در برخی متون نام این شهر ""قسوین"" (یعنی شهری که مردمی پر صلابت و استوار دارد) ذکر شده است . در مورد وجه تسمیه نام قزوین نظر دیگری نیز وجود دارد. گفته می شود که کوهستان های شمالی قزوین همواره زیستگاه مردمان سرکش بوده (دیلمیان) و آبادی های دشت قزوین پیوسته دست خوش تاخت و تاز و تاراج طایفه های گوناگون قرار داشته است. به فرمان حاکم وقت، برای جلوگیری از تاخت و تاز کوه نشینان، یک دژ درمدخل کوهستان شمالی قزوین و دژ بزرگ دیگری برای استقرارسپاهیان در محل کنونی قزوین بنا کردند. اولی را «دژ بالا» و دومی را «دژ پایین» نامیدند که با گذشت زمان، نام «دژ پایین» دچار دگرگونی شده و به «دژپین»، «گژوین» و سپس «کشوین» تبدیل شده است. در دوران شاپور ذوالاکتاف قلعه ای - در جای همان دژ - بنا کرده و همان کشوین نامیده شد. این نام در دوره اسلامی معرب شده و به قزوین تغییر یافته است. در نظر دیگری گفته شده قزوین در اصل «کزوین» و مرکب از «کزو» به معنای پسته و «ین» به معنای شهر- شهر پسته- بوده و بعدها معرب شده و به قزوین تبدیل شده است. محمود کاشغری در کتاب دیوان لغات الترک که در قرن یازدهم میلادی برشته ی تحریر درآورده در رابطه با وجه تسمیه قزوین (به ترجمه محمد دبیر سیاقی) می نویسد: قاز نام دختر افراسیاب است و اوست که شهر قزوین را بنا کرده است و اصل آن قاز اوینی (Qaz oyuni) است یعنی جای بازی قاز. زیرا که او آنجا سکونت داشت و بازی می کرد. و از این معنی است که قزوین را از سرزمین های ترک شمرده اند.

لقب باب الجنه یا مینودر به معنی: دروازه بهشت به جهت حدیثی از محمد پیامبر به شهر قزوین داده شده است. در این حدیث ایشان می گویند:
لقب دیگری که به این شهر داده شده؛ لقب باغشهر است. این لقب را ناصرالدین شاه در هنگام سفری که به پاریس داشت به علت باغات بسیار که گرداگرد شهر را فراگرفته بود به قزوین داد.
در زمان صفوی به دلیل پایتختی قزوین لقب دارالسلطنه به این شهر داده شده؛ این لقب تا عصر قاجاریه هم ادامه داشت و در اکثر فرمان های پادشاهان قاجار این عنوان دیده می شود.
همچنین در سده های اول اسلام قزوین به نام مدینهٔ مبارک معروف بوده است.

این شهر باستانی در زمان شاه طهماسب صفوی پایتخت ایران بوده است. نخستین خیابان ایران (خیابان سپه) در قزوین ساخته شد. آب انبار سردار بزرگ ترین آب انبار تک گنبدی جهان در قزوین است.

در منطقه قزوین صدها تپه باستانی شناسایی شده است و تنها تپه سگزآباد نشانگر شهرمندی ۹۰۰۰ ساله یکجانشینی در این دشت برومند است.
منطقه قزوین به لحاظ موقعیت جغرافیایی، نظامی و ارتباطی در دوران های مختلف تاریخ مورد توجه حکومت های مختلف بوده است. در زمان حکومت مادها یکی از نقاط مهم کشور بوده و دژ «ماگ بیتو» در جنوب غربی قزوین و تحت فرمان «هانا سیروکا» از امیران ماد بوده است.
در نیمه نخست قرن نهم پیش از میلاد، دژ «ماگ بیتو» در قزوین مورد هجوم «آداد پنجم» فرمانروای آشور قرار گرفت و ویران شد.

بنای شهر قزوین را به شاپور ذوالاکتاف نسبت داده و می گوید آنجا را شاد شاپور نامید. عبدالکریم رافعی در ""التدوین فی تواریخ قزوین"" به قزوین و زکریای قزوینی در آثارالبلاد و یاقوت حموی در معجم البدان به گفته از این فقیه و شاهزاده فرهاد میرزا معتمدالدوله در نسک هدایه السبیل و کفایه الدلیل باستناد شهرت قزوین را از بناهای شاپور ذوالاکتاف نگاشته اند ولی ولی احمد بن ابی عبدالله برقی در نسک النبیان و خواجه حمدالله مستوفی درتاریخ گزیده و محمد حسنخان اعتماد السلطنه در نسک مرآت البدان و امین احمد رازی در هفت اقلیم به گفته از البنیان و استاد و بارزایش خاورشناس نامی روس در نسک جغرافیای تاریخی ایران بنای شهر قزوین را به شاپور اول منسوب داشته اند. شمس الدین سامی بیک در قاموس الاعلام ترکی در این باره تردید کرده و نوشته است که از ایرانیان شاپور ذوالاکتاف با یکی از بهرام ها شهر قزوین را بنیاد کرده اند. سرچشمه اصلی این دو قول یکی اخبار البدان ابن فقیه و دیگری البنیان احمد بن ابی عبدالله برقعی است که نویسندگان پیشین نیز عموماً با این دو مآخذ استناد داشته اند. البته نمی توان در این باره دید قطعی داد ولیکن با بررسی اوضاع دوران فرمانروائی این دو پادشاه دریافته می شود که زمان شاپور ذوالاکتاف که بواسطه صغر سن نمی توانست در کارهای کشور کارآمد باشد در صورتی که سراسر مملکت دستخوش آبادانی و عدل داد درونی و بیرونی بود.

بنابراین باره است بانی قزوین را بنا به نگارش ابن دانشور شاپور ذوالاکتاف بدانیم اما این که ابن دانشور آورده است شاپور ذوالاکتاف شهر قزوین را بنا کرده و آن را شاد شاپور نامید. دیگران نیز در این زمینه شرحی نگاشته اند از جمله حمدالله مستوفی در دیرینه گزیده به گفته از نسک البنیان قدری بتفصیل پرداخته اند و نوشته است شهر قزوین را شاپور بن اردشیر بابکان ساخته و آن را
شادشاپور نام کرد همانا آن شهری که در میان قزوین ساخته اند چنانچه رودخانه چند بر جنوبی آن روانست و رودخانه ابهر بر شمالی آن و از آنجا اطلال بار و پدیدارست.

محمد حسن خان اعتماد السلطنه نیز در نسک مرآت البلدان به گفته از نسک البنیان این موضوع را تا اندازه ای روشن تر به کلک آورده و می گوید قزوین را شاپور بن اردشیر بابکان ساخت و شاد شاپور نام نهاد و همانا آن شهری بود که میان رودخانه های خررود و ابهر رود می ساخته اند و آنجا اطلال بار و پدیدار است و مردم آنجا در دیه نرجه که به اردشیر بابکان منسوب است مسکونند و مشهور است در نسک گردآوری رافعی مسطور که حصار شهرستان قزوین اکنون جایی است در میان شهر شاپور ذوالاکتاف ساسانی ساخته است.

قزوین به دنبال گشایش آن در سال ۲۱ هجری به نام مرز و ثغر مسلمانان شناخته شد و مسلمانان برای جهاد با کفار دیلم به سوی آن رهسپار شدند. روایات فراوانی وجود دارد که در آن ها بر بزرگی قزوین و کارکرد زمامداران حکومت اسلامی در پشتیبانی از نگن تأکید شده است.

اعزام چهار هزار تن از مسلمانان به فرماندهی ربیع بن خثیم در سال ۳۶ هجری و پیش از جنگ صفین به قزوین به دست علی نمونه ای از این توجه است. بدیهی است که شهر کهن قزوین که به استواری محدود بوده و گنجایش گسیل سترگ کوچندگان و مجاهدان را نداشته و لزوم گسترش آن برای کشش بیشتر مسلمین اعزامی به قزوین احساس می شده است.

سعید بن العاص بن امیه که از طرف عثمان والی کوفه بوده برای جنگ با دیلمیان به قزوین می آید و آن را شهری استوار و آباد می کند قطعاً این عمران اولیه قبل از سال ۳۵ هجری که سال قتل عثمان است صورت گرفته است.

خانه سازی در بیرون از قلعه کهن شهر ظاهراً نخستین بار بدست محمد بن سنان عجلی و در سال ۹۰ هجری انجام شده و دیگران نیز به تقلید از او در بیرون از شهر به خانه سازی پرداخته اند و شهر را گسترش بخشیده اند. پیش از سال ۱۶۹ هجری در سال های خلافت مهدی عباسی و زمانی که فرزندش موسی الهادی ولیعهد بوده و شهرک به نام های مدینه موسی و مبارکیه در کنار قزوین ساخته شد و همین دستور به گسترش شهر کمک شایانی کرد.
طغرل در سال ۴۳۳ ه‍.ق قزوین را فتح کرد و یکی از شیعیان علوی را به حکومت قزوین انتخاب کرد. وی در سال ۴۵۵ ه‍.ق در گذشت و بنابر وصیتش، سلیمان پسرش به جانشینی او برگزیده شد، اما سران لشکر که به آلب ارسلان پسر دیگر طغرل دلبستگی داشتند در قزوین جمع شده و خطبه پادشاهی را به نام وی خواندند. چنین رویدادی نشانگر آن است که قزوین در آغاز دوره سلجوقی دارای موقعیتی ویژه بوده است. در دوره آلب ارسلان حکومت قزوین در یک دوره شصت ساله بر عهده خاندان جعفری از اصیل ترین خاندان های علمی شیعی در ایران و از نوادگان جعفر طیار بوده است

شاه تهماسب صفوی به سال ۹۵۳ ه‍.ق به علت نزدیکی تبریز به مرزهای عثمانی و آسیب پذیر بودن این شهر و نیز دور بودن از خراسان و هجوم مداوم ازبکان به ایران پایتخت را به قزوین انتقال داد؛ که این پایتختی تا سال ۱۰۰۶ ه‍.ق (به مدت نیم قرن) ادامه داشت.

شاه تهماسب پس از انتقال پایتخت به قزوین دستور ساخت باغ بزرگی را در مرکز شهر قزوین داد؛ که عبدی بیگ شیرازی مراحل ساخت این باغ را در مقدمه روضةالصفات این گونه توصیف می کند.

لازم به توضیح است که عبارت (گلزار بهشتش) به حساب ابجد عدد ۹۶۷ را نشان می دهد که این عدد تاریخ اتمام ساخت باغ ها و عمارت ها بوده است.

با آغاز دوره صفوی و استقرار آن ها در مرزهای کهن با مرکزیت نواحی شمال و غرب ایران و اعلام حکومت شیعی، باب جدیدی را برای گسترش همه جانبه شهر قزوین فراهم آورد که آثار مکتوب مورخان و سیاحان و یادمان های تاریخی _فرهنگی، نمایانگر این گسترش است.
تغییرات سیاسی و جابه جایی پایتخت از قزوین به اصفهان که با تحولات در جنوب ایران با حضور دولت های اروپایی همراه بود، نتوانست اهمیت کلیدی منطقه قزوین را در پیوند غرب به شرق ایران با دولت های همسایه در مرزهای شمال و غرب ایران کمرنگ کند.
یکی از دوران های طلایی تاریخ قزوین، انتخاب این شهر به عنوان پایتخت حاکمیت شیعی صفوی است. با استقرار دولت شیعی صفوی در قرن دهم هجری، عصر جدیدی در تاریخ ایران آغاز شد و از این زمان قزوین به محل تجمع دولتمردان، علما و اندیشمندان و صاحبان حرفه و فن و هنر تبدیل شد.
حکومت صفوی با تکیه بر مفاهیم عرفانی از سویی و تعابیر و تفسیر شریعت از نظرگاه مذهب شیعه از دیگر سو، موفق شد تا پایگاه اجتماعی بسیار گسترده ای در خطه ای بس وسیع به دست آورد.

ژان شاردن که در مجموع یازده سال در دوره صفویان (۷۰–۱۶۶۴ و ۷۷–۱۶۷۱ میلادی) در ایران بوده در سال ۱۶۷۴ میلادی در شهر قزوین چهار ماه اقامت می کند و دربارهٔ آن می نویسد:
با سقوط اصفهان به دست افغان ها و تسلیم شدن شاه سلطان حسین در سال ۱۱۳۵ ه‍.ق طهماسب میرزا، فرزند سلطان حسین که در قزوین به سر می برد در آنجا تاجگذاری کرد. با اعلام تاجگذاری طهماسب میرزا، افغان ها با سپاهی گران به سوی قزوین حرکت کردند و شاه طهماسب در نهایت خفت و خواری با شتاب فراوان قزوین را ترک و به سوی تبریز فرار کرد. سپاه افغان وارد شهر قزوین شد و مورد پذیرایی قزوینی ها قرار گرفت اما افغان ها به غارت اموال تجاوز به حقوق مردم پرداختند. مردم قزوین نیز همراه با قزلباشان به یک باره بر سر افغان ها ریخته و بسیاری را کشته و بسیاری از افغان ها نیز به سوی اصفهان متواری شدند.
باستانی پاریزی این حادثه را که به «لوطی بازار قزوین» معروف است چنین توصیف می کند: «اما افغانان بیست هزار تومان از قزوینیان خواستند، مردم قریب شش هزار تومان دادند. امان الله از این گذشته فرستاد و مطالبه ۶۰ دوشیزه نمود. این مطالبه آخرین، سخت بر قزوینیان گران افتاد. امان الله محصلانی بر مردم شهر گماشت تا پول نقدی که بر آنان نهاده بود مطالبه نمایند و همچنین در تحویل دختران تسریع کنند. رئیس محصلان افغانی گفت: ای سگان تا چند ما را می فریبید؟ اگر امروز پول و خواربار و دختران را نزد ما نفرستید همه را قتل عام خواهیم کرد. یک نفر لوطی پاسخ داد سگ ما نیستیم، سگ شمایید و آن کس که شما را فرستاده است! دست محصل مالیات به سوی شمشیرش رفت ولی قزوینی چالاک تر بود، شمشیر بر آمیخت و محصل مالیات را به دو نیم کرد، پس آنگاه قزوینیان طبلها کوفتن گرفتند تا مردان خویش را فراخوانند که با افغانان به جنگ برخیزند». بعد از حادثه لوطی بازار، بار دیگر نیز قزوین مورد هجوم سپاه افغان، قرار گرفت و اشرف افغان در قزوین پادگانی را برای مقابله با طهماسب میرزا و سردار دلیر او نادر بنا کرد. اما در جریان نبرد نادر و اشرف افغان، سپاه افغان ها دچار شکست فاحشی شدند و عملاً پادگان قزوین توانایی نبرد را از دست داد. در جریان حمله به افاغنه در قزوین، یکی از چهره های برجسته دینی به نام شیخ آقامحمد رضی قزوینی حکم به جهاد با افاغنه را صادر فرمود.
آقا محمدرضی هنگام محاصره قزوین به وسیله افاغنه حکم به جهاد با آنان را داد و پس از سخنرانی آتشین، سپاه عظیمی گرد آورد و خود پیشاپیش سپاه به جنگ با افاغنه رفت و پس از یک نبرد دلیرانه در قریه دیال آباد (از توابع قزوین) کشته شد؛ ولی سپاه او افاغنه را در پشت دروازه های قزوین شکست دادند و این شکست سر آغاز بیرون راندن افاغنه از ایران گردید.

قزوین در مدار °۵۰٫۰۰ شرقی و °۳۶٫۱۶شمالی قرار دارد. قزوین از سمت شمال به لاهیجان، از شمال شرق به رازمیان، از شرق به بیدستان و محمدیه، از جنوب شرق به الوند، از جنوب به شهر صنعتی لیا، از جنوب غرب به اقبالیه، از غرب به محمودآباد نمونه و از شمال غرب به منجیل راه پیدا می کند.

آب و هوای قزوین در تابستان خنک و در زمستان سرد است. میزان بارش سالیانه قزوین حدود ۳۱۸ میلی متر و دمای متوسط هوا ۱۴ درجه سانتی گراد است.

تأثیر توده هواهای باران زا و ارتفاعات موجب شده است که توزیع رطوبت هوا در شهر قزوین از شرایط مناسبی برخوردار باشد. روند تغییرات رطوبت نسبی در طول سال نشان دهنده رطوبت حداکثر در ماه های زمستان و رطوبت حداقل در ماه های تابستان است. میانگین سالانه نم نسبی در قزوین ۵۱٪ است. براساس آمارهای اقلیمی تیر و مرداد گرم ترین و دی و بهمن سردترین ماه های سال در شهر قزوین اند. دوره یخبندان از اواخر آبان آغاز و تا ۹۰ روز ادامه می یابد. کمترین دمای ثبت شده در ایستگاه سینوپتیک قزوین ۲۴ درجه زیر صفر بوده که در ۲۰ دی ۱۳۵۵ رخ داده است.

استان قزوین همواره یکی از مناطق لرزه خیز کشور بوده است و زلزله های بسیاری تاکنون در آن رخ داده است.
در شب پنجم رمضان ۵۱۳ ه‍.ق زلزله شدیدی در قزوین رخ داد که آسیب های گسترده به شهر وارد کرد و نزدیک به نیمی از شهر ویران شد و بسیاری از افراد کشته شدند. در سال ۵۷۲ ه‍.ق زمین لرزه ای در دامنه های جنوبی البرز تا آن سوی ری به وقوع پیوست. در این زلزله قزوین و ری دستخوش ویرانی شدید شد و افراد زیادی در آن حادثه کشته شدند. در زلزله سال ۱۰۴۹ ه‍.ق در قزوین نزدیک به ۱۲۰۰۰ نفر کشته شدند از فاجعه آمیزترین زلزله های دوران معاصر می توان از زلزله بوئین زهرا در سال ۱۳۴۱ ه‍.ش یاد کرده که در آن ۹۱ روستا به کلی ویران شد و بیش از ۳۰۰ روستا آسیب دید و ۱۲۲۰۰ تن کشته شدند.

شهر قزوین مرکز استان قزوین، شهرستان قزوین و بخش مرکزی شهرستان قزوین است.

انجمن اسلامی شهر قزوین، انجمنی است ساخته از ۹ نماینده که بر طبق قانون شوراها مسئول اداره شهر قزوین است. مهم ترین وظایف شورا انتخاب شهردار به مدت چهار سال، نظارت بر عملکرد شهرداری و در صورت لزوم برکناری شهردار، تصویب طرح های لازم برای رفاه بیش تر شهروندان و نظارت بر اجرای آن ها، تصویب بودجه سالانه شهرداری، تصویب اساسنامه موسسات و شرکت های وابسته به شهرداری هستند.

نخستین بلدیه یا شهرداری قزوین در اسفند سال ۱۳۰۶ هجری قمری تأسیس گردید. شهرداری قزوین مانند دیگر شهرداری های ایران سازمانی غیردولتی است. نخستین شهردار شهر قزوین میرزا حسین شهیدی (صدرالعلما) بوده است.

اولین بلدیه یا شهرداری قزوین در سال ۱۲۸۵ تأسیس گردید. شهرداری قزوین مانند دیگر شهرداری های ایران سازمانی غیردولتی است و وظیفه آن اداره شهر قزوین می باشد.

با انتخاب خواجه نوری به عنوان فرماندار قزوین در سال ۱۲۹۸ هجری شمسی، سید کاظم سرکشیک زاده به قزوین فرا خوانده می شود و کار سازمان دهی بلدیه قزوین به او واگذار می گردد، وی سازمان مرتبی را با شعبه هایی چند و تعیین بودجه مشخص برای بلدیه قزوین ایجاد می کند. از آنجا که بلدیه آن روز جز دریافت عوارض دروازه ها (نواقلی) محل درآمد دیگری نداشت فقط می توانست حقوق کارمندان خود را تأمین کند و اقدامی در زمینه آبادانی و پاکیزگی شهر انجام نمی دادند.

پس از به سلطنت رسیدن رضا شاه و برگزیده شدن بوذر جمهری به سمت کفالت شهرداری تهران و انجام فعالیت های گسترده در سطح شهر تهران، شرایط قزوین که با تهران فاصله اندکی داشت بیشتر به چشم می آید و از این رو روزنامه های محلی و شخصیت های مؤثر شهر و وکلای برای جلب توجه دستگاه حکومت و شخص رضا شاه به مشکلات شهر قزوین و ایجاد یک بلدیه فعال دست به یک رشته فعالیت های چشم گیر می زنند که از آن ها می توان به فوق العاده (روزنامه) رعد در قزوین به تاریخ ۲ مهر ۱۳۰۶ خورشیدی اشاره نمود. این فوق العاده به مناسبت سفر رضا شاه به همراه ولیعهد به قزوین و عبور از آن شهر انتشار یافت و وظیفه آن نقل مشکلات مردم شهر قزوین بوده است.

شصت و یکمین شهردار قزوین مسعود نصرتی بود که با آغاز دوره پنجم شورای شهر، خدمت او به پایان رسید و علی صفری (شهردار سابق بوئین زهرا) به جای او شهردار قزوین شد. در چهل و یکمین جلسه شورای اسلامی شهر قزوین در تاریخ ۹۸/۰۷/۳۰، سیاوش طاهرخانی به عنوان شصت و سومین شهردار قزوین منصوب شد.

شهر قزوین از جمله شهرهایی است که همیشه با کمبود آب مواجه بوده است و حتی ناصرخسرو در سفرنامه خود به آن اشاره کرده است. در قرن پنجم هجری قمری خیرین اقدام به حفر قناتی برای تأمین آب شهر کردند، اما چون در تابستان میزان آب قنات کافی نبود، مردم شهر اقدام به ساخت ده ها آب انبار کردند. به علت تعدد آب انبار، قزوین به «شهر آب انبارها» شهرت یافته است.
این نیروگاه در آزادراه قزوین به تهران ساخته شده است. نیروگاه برق شهید رجایی دارای دو سیکل مجزای بخار و ترکیبی می باشد که مجموعاً ۲۰۴۰ مگاوات تولید برق دارد؛ که این میزان، ۸ درصد برق مصرفی در کشور می باشد (سومین نیروگاه بزرگ ایران). سوخت مورد استفاده در این نیروگاه مازوت و گاز طبیعی است.

قزوین دارای شهربازی های و مکان های تفریحی متعدد است؛ که از جمله مهم تری آن ها می توان به موارد زیر اشاره کرد:
شهر قزوین دارای مراکز درمانی متعدد و چندین بیمارستان تخصصی و فوق تخصصی می باشد. از جمله بیمارستان های شهر می توان به بیمارستان ۱۰۰۰ تختخوابی پاسارگاد(در دست ساخت)، بیمارستان بوعلی سینا (مرکز قلب)، بیمارستان شهید رجایی (تصادفات و ارتوپدی)، بیمارستان ذکریای رازی (نام قدیم: ۲۵۶ تختخوابی/ تأمین اجتماعی)، بیمارستان کوثر (زنان و زایمان)، بیمارستان قدس (کودکان)، بیمارستان تخصصی پاستور، بیمارستان دهخدا، مرکز جراحی پارس، بیمارستان دولتی ولایت، بیمارستان تخصصی و فوق تخصصی مهرگان، بیمارستان ۵۵۳ ارتش و بیمارستان روانی ۲۲ بهمن می توان اشاره کرد. همچنین نخستین مرکز درمان ناباروری از راه دور کشور با نام «مرکز تله مدیسین درمان ناباروری جهاد دانشگاهی» در خیابان فردوسی شهر قزوین مشغول به فعالیت می باشد که هزینه های درمان ناباروری در این مرکز نسبت به سایر مراکز بسیار پایین است.<ref name=""درمان ناباروری در قزوین با حداکثر ۴ میلیون تومان هزینه - See more at: 

به گواهی عبدی بیگ شیرازی و همچنین واعظ قزوینی، شهر قزوین از باغستان های سرسبزی تشکیل شده بود که گرداگرد شهر را فرا می گرفت؛ درختان انگور، پسته و بادام که صفا و طراوتشان شهر را پر کرده و سایه سار دلکششان موجب آسودگی مردم شده بود.
ولی متأسفانه با توسعه ناموزون شهری لطمه جبران ناپذیری به فضای سبز تاریخی قزوین زده شد؛ با این وجود باز هم می توان آثار خرمی و سرسبزی را در باغستان های ۱۴۰۰ ساله پیرامون شهر مشاهده کرد. از جمله باغستان های سنتی قزوین که امروزه تبدیل به پارک و بوستان شده است. باغ تاریخی حکم آباد (پارک ملت) است. سبزیکار آقا جمالی یا حکم آباد از تفرجگاه های سنتی مردم قزوین است. از دیگر باغستان های برجای مانده می توان به باغ تاریخی مصلای قزوین اشاره کرد که در بیرون شهر بوده و هر ساله در مراسم سنتی پنجاه بدر میزبان اهالی قزوین است. بوستان دهخدا نیز در باغستان سنتی "" ماریان "" ساخته شده است. ضمناً سرانه فضای سبز در قزوین ۱۱٫۱۴ متر به ازای هر نفر است.

نمایشگاه بین المللی قزوین فعالیت خود را از سال ۱۳۷۸ آغاز کرد. این نمایشگاه ضمن دارا بودن استانداردهای بین المللی در سطوح مختلف در دو سالن سرپوشیده به مساحت ۳۶۰۰ متر مربع احداث شده است. نمایشگاه بین المللی قزوین هم اکنون دارای سالن کنفرانس، بیش از ۲۰۰۰ متر مربع فضای مفید نمایشگاهی، نمازخانه خواهران و برادران، اتاق رادیو و پارکینگ داخلی با ظرفیت ۱۰۰۰ خودرو می باشد.

به دلیل وجود شهرک های صنعتی متعدد در اطراف قزوین و مهاجرت از سایر استان ها برای یافتن شغلی مناسب و زندگی بهتر و همچنین گسترش مراکز دانشگاهی و آموزشی، شهر قزوین همواره یکی از شهرهای گران در زمینه مسکن بوده است؛ به طوری که پس از سال۱۳۹۱ قزوین از نظر گرانی مسکن و زمین وهزینه های زندگی پس از تهران در جایگاه دوم کشور قرار گرفت

با تصویب شورای عالی شهرسازی و معماری، مجموعه شهری قزوین به عنوان ششمین مجموعه شهری بزرگ کشور پس از مجموعه های تهران، مشهد، تبریز، اصفهان و شیراز می باشد. این مجموعه شهری شامل شهر قزوین و شهرها، شهرک ها و نواحی شهری اطراف آن است که جمعیتی در حدود ۷۵۰–۸۰۰ هزار نفر را در خود جای داده است. وسعت این مجموعه ۱۴۲۳ کیلومتر مربع (دو برابر مساحت شهر تهران) است.

شهر قزوین دارای شش ناحیه متصل یا داخل شهر و چهار ناحیه منفصل شهری است که به شهر متصل نیستند اما در داخل حریم شهر قزوین قرار گرفته اند. شهرک هفت سنگان، پردیسان و باغ نشاط جزو ناحیه متصل امامزاده علی (ع) هستند و در خارج محدوده قانونی قرار گرفته اند. ناحیه مینودر شامل شهرک های کوثر و مینودر در منطقه ۳ شهرداری، ناحیه مهدیه شامل پونک، ملاصدرا، آبگیلک، جانبازان، نوروزیان در شمال بلوار معلم، اسماعیل آباد، اکبرآباد، حسن آباد و امیرآباد در منطقه۳ شهرداری، ناحیه شهید بابایی شامل ولی عصر، توحید، فلسطین شرقی، بلوار، پادگان، خیام، شهرداری، شرق نادری، فردوسی، بوعلی شرقی، شهرک ولایت، سرتک، باقرآباد، دانشگاه، بلوار پاستور، شرق نوروزیان در جنوب بلوار معلم در منطقه ۲ شهرداری جزو نواحی متصل شهری به شمار می روند. ناحیه آزادگان شامل غرب نادری، رسالت، زعفرانیه، سعدی شمالی، سعدی فرعی، فلسطین غربی، بنیاد، نواب شمالی، آبشار، مجتمع ادارات، شهرک های میرداماد و عارف، غیاث آباد، غرب نوروزیان در جنوب بلوار معلم، شهرک شهید رجایی در منطقه ۲شهرداری و ناحیه امامزاده علی شامل شهرک هفت سنگان، پردیسان، باغ نشاط، محله کنار هتل قدس، ولی عصر (جنوب چهار راه ولی عصر)، باغ دبیر، تهران قدیم، سپه، ملک آباد، بلاغی، راه ری، تالار و شرق راه آهن در منطقه یک شهرداری، ناحیه امامزاده حسین (ع) شامل غرب نادری جنوبی، عبید زاکان، سعدی جنوبی (جنوب چهار راه نظام وفا)، نواب جنوبی، دادگستری، کوی بهار (بلوار میرزا کوچک خان)، تبریز، مولوی، محله آخوند، منتظری، محله شیشه چی و دوراهی همدان در منطقه یک شهرداری دیگر محلات واقع در نواحی متصل شهری هستند. ناحیه اندیشه شامل نجف آباد، حسن آباد، وثوق آباد و شهرک اندیشه در منطقه ۳ شهرداری، ناحیه چوبیندر شامل چوبیندر و خیرآباد در منطقه یک شهرداری، ناحیه دانش شامل شهرک دانش و ناصر آباد و منطقه یک شهرداری، ناحیه مشعلدار شامل مشعلدار و محمدآباد در منطقه یک شهرداری، از نواحی منفصل شهری هستند و خارج از محدوده قانونی و در حریم شهر قزوین قرار دارند.

زبان رایج مردم شهر قزوین فارسی با لهجه خاص قزوینی می باشد، فارسی باستانی اصیل بدون شکست الفاظ که ریشه در شمال شرق ایران دارد. علی رغم حضور تات ها، گیلک ها و ترک ها، کردها و لرها در شهر قزوین، اغلب آن ها بومی خود شهر قزوین نمی باشند، و از اقصی نقاط ایران و استان قزوین به شهر قزوین آمده اند.

اولیا چلبی، سیاحِ معروفِ عثمانی، در سیاحتنامه خود (۱۶۴۷ تا ۱۶۵۴ میلادی)، زبان مردم قزوین را اینگونه شرح می دهد: « ""اکثر اهالی قزوین عارف و ظریف، فصیح و بلیغ هستند و از این رو با همدیگر به فارسی نازک (ظریف) سخن گویند، اما عربی نیز می دانند.""»

در سفرنامه ادوارد براون به نام «یک سال در میان ایرانیان» (۱۸۸۷–۱۸۸۸) زبان غالب مردم قزوین نیز فارسی ذکر شده است.

مردم قدیمی قزوین زبان فارسی را با لهجه قزوینی سخن می گویند که مبنی بر گشایشه گرایی در انتهای الفاظ است و به فارسی نوشتاری نزدیک است. در واقع گویش مردم این شهر گونه ای از پارسی اصیل و باستانی ایران است و معمولاً بدون شکستن الفاظ.

کتاب «ضرب المثل های مردم قزوین» نوشته دکتر محمدحسین سرداغی برای حفظ و نگهداری از همین لهجه و گویش مردم قزوین توسط انتشارات جهاد دانشگاهی قزوین منتشر شده  است. در این کتاب آمده است: زبان مردم قزوین به زبان نوشتاری نزدیک تر است، مثلاً واژه هایی مانند: خانَه و چانَه که امروز به تقلید از گویش تهرانی ها خونه و چونه تلفظ می شوند و گاهی هم این گونه تغییر باعث غلط شدن واژه می شود. بعضی از واژه ها و عبارت ها که غیر متداول هستند و اگر ضبط نشود فراموش می شوند و معنی آن ها را دیگر آیندگان نمی دانند. مانند: اَلمبَه (چوب بلندی که با آن بادام و پسته می تکانند)، وِندِر (عنکبوت)، چِرپاندن (شلاق را محکم زدن)، خِرتِلاق (گلو).

مردم قزوین در گذشته بر اساس موقعیت اجتماعی خود پوشش متفاوتی داشته اند اما امروزه زنان و مردان قزوینی دیگر به ندرت از پوشاک و لباس های رسمی و سنتی خود استفاده می کنند، لباس های رسمی قزوینیان در گذشته بدین شرح بوده است:

برای متمایز بودن افراد اعیان از قشر کم درآمد، کلاه های متفاوتی بر سر می گذاشتند، پیراهن ها معمولاً به رنگ سفید و ساده و دکمه یقه آن بر شانه چپ بسته می شد و در میان سینه چپ، از شانه تا زیر سینه، چاکی داشت. پس از آن پیراهن هایی با یقه های بلند به نام یقه «قزاقی» متداول شد و سپس یقه «ملایی» جای آن را گرفت. دیگر تن پوش مردان قزوینی «ارخالق» نام داشت که ارخالق پیراهن جلو باز بسیار بلندی بود که تا انتهای پا می رسید و در ناحیه کمر تنگ و دامن آن بسیار گشاد بود و در دو پهلو، دو چاک بلند تا کمر داشت.
همچنین شلوار قشر کم درآمد از جنس کرباس و به رنگ آبی یا مشکی بوده است که کمر آن ها با نخ های پنبه ای سفت می شده و بلند و گشاد بوده اند، ولی افراد ثروتمند از شلوارهای دکمه دار استفاده می کردند. پاپوش مردان قزوین گیوه های به نام جوراب و آجیده بوده است ولی افراد اعیان از گیوه های مرغوب و بهتری به نام ملکی استفاده می کردند.

زنان قزوینی زیر پیراهن خود شلیته می پوشیدند. به طوری که شلیته به اندازه یک وجب یا حتی کمتر از دامن آن ها بیرون می آمد. جنس پارچه آن اغلب ململ، چیت و کرباس بود و به شکل ها و رنگ های گوناگونی ساخته می شد. جوانان اغلب روی شلیته های خود را با نخ های رنگی گلدوزی می کردند. شلیته گُلدار جوانان دارای سجاف پهن بود. برخی دیگر از شلیته ها به جای سجاف لیفه داشت. شلیته لیفه دار از پارچه ضخیم و سنگین مانند مخمل، ترمه، تافته ابریشمی و.. ساخته می شد. معمولاً قسمت پایین شلیته را با دست دوخته و آن را به حالت تزئینی درمی آوردند که به آن دالبُر و دندان موشی می گفتند.

در حدود صد سال پیش در زنان اعیان از یل یا نیم تنه قزوینی استفاده می کردند که از پارچه ترمه با آستری از پارچه تافته کرم رنگ تهیه می شد. در قسمت جلوی آن، هجده دکمه فلزی پی در پی می دوختند. زنان در زیر شلیته های خود شلوارهای مشکی می پوشیدند، دمپای این شلوارها تنگ و بالای آن گشاد بود و آن ها را با بند تنبان می بستند.

پاپوش زنان نیز بر اساس وضعیت مالی انواع مختلفی داشته است. اصولاً قشرهای کم درآمد از گیوه های ظریف و زنان اعیان نیز از کفش های چرمی مدل روز استفاده می کردند.

استان قزوین نیز مانند سایر استان های کشور دارای انواع غذاهای سنتی است که برخی از آن ها در مناسبت های ویژه و تعداد بسیاری نیز به شکل عادی در طی سال تهیه می شود. برخی از انواع غذاهای سنتی قزوین عبارتند از:قیمه نثار، شیرین پلو ،هلیم سنتی قزوین و کوکوی شیرین، آش دوغ (قزوین)، آش دندان کشه، یتیم چه، ماش پیازو، اشکنه، دیماج، بستنی سنتی پر خامه قزوین و کاله جوش نام برد.
متداول ترین شیرینی های استان عبارتند از:باقلوای لوزی، نان برنجی، نان نخودی، نان قندی، باقلوای پیچ، نان بادامی،
نان گردویی، پادرازی، نان نازک، نان چرخی، نان چای، اتابکی، ولی عهدی، حاج کریمی

در قزوین انواع اقسام نان پخت می شود که شهرت بسیاری دارد؛ در بین نان های قزوین، نان لواش تنوری که به صورت گرد و بزرگ طبخ می شود دارای کیفیت و طعم مطبوعی می باشد که موجب شهرت آن شده است. قاق یکی دیگر از نان های سنتی قزوین است که خشک و شیرین بوده و با چای سِرو می شود. از دیگر نان های سنتی قزوین می توان به شیرمال و زنجبیلی اشاره کرد، که کم شیرین بوده و همراه با عصرانه و چای خورده می شود.

قزوین از دیرباز مهد پرورش بزرگان خوشنویسی کشور بوده است. استادانی همچون میرعماد حسنی (استاد بزرگ خط نستعلیق)، میرزا محمدحسین عماد الکتاب قزوینی، میرزا محمد علی خیارجی قزوینی (اولین خوشنویسی که بسم الله را به صورت مرغ طغرا ترسیم کرد)، عبدالمجید طالقانی و ملک محمد قزوینی. از دیگر خوشنویسان به نام قزوین می توان به گوهرشاد حسنی سیفی، میرابراهیم قزوینی، میرمحمد امین حسنی سیفی قزوینی و یحیی قزوینی اشاره کرد.

به این سبب شهر قزوین از سوی وزارت فرهنگ و ارشاد اسلامی و شوای عالی فرهنگ به عنوان «پایتخت خوشنویسی ایران» لقب داده شده است؛ و به غیر از موزه دائمی خوشنویسی قزوین که در محل کاخ چهل ستون قزوین برقرار است، هر ساله رویدادهای بزرگ خوشنویسی مانند: برگزاری دوسالانه خوشنویسی ایران (با حضور استادانی از سراسر جهان)، برگزاری جشنواره خوشنویسی آیات قرآنی، جشنواره خوشنویسی غدیر و… در این شهر به وقوع می پیوندد.

قزوین زادگاه شاعران طنزپرداز بزرگی همچون عبیدزاکانی، علامه دهخدا، سید اشرف الدین قزوینی و … بوده است.

۹ شهریور ماه سالروز انتخاب قزوین به عنوان پایتخت از سوی شاه تهماسب صفوی است. با تصویب شورای شهر قزوین این روز از تقویم با عنوان روز قزوین انتخاب شده است؛ و همایش قزوین با حضور سفیرانی که در زمان صفوی در این شهر حضور داشتند برگزار می شود. در این روز بازدید از موزه ها و اماکن سیاحتی رایگان بوده و نیز تورهای رایگان برای بازدید و گشت گذار در شهر از طرف شهرداری برگزار می شود. نمایشگاه خوشنویسی، جشنواره موسیقی، نمایشهای محلی، سینمای تابستانه و نمایشگاه صنایع دستی را می توان از شاخص ترین مراسم های روز قزوین برشمرد.

پنجاه بدر آیین سنتی و قدیمی مخصوص مردم این شهر است که به پاس بارش های بهاری، پنجاهمین روز سال یا فصل بهار را در طبیعت سپری می کنند.

جشنواره ملی بازی و اسباب بازی به همت سازمان فرهنگی ورزشی شهرداری قزوین و همه ساله هم زمان با عید نوروز در قزوین برگزار می شود؛ در این جشنواره که با شعار کودکان دیروز، امروز، فردا کار خود را آغاز کرده است، تولیدات اسباب بازی در گذشته و حال به نمایش گذاشته می شود. این جشنواره هر سال در محل کاروانسرای اکبر میرزا برگزار می گردد؛ و هنرمندان عروسک ساز از سراسر کشور در آن شرکت می کنند. علاوه بر این بیش ۳۰۰ نوع اسباب بازی قدیمی توسط شهرداری قزوین جمع آوری شده که هم زمان با جشنواره در موزه اسباب بازی واقع در همین مکان به نمایش گذاشته می شود.

علاوه بر این تلاش هایی در شهر قزوین برای تولید اسباب بازی ایرانی-اسلامی صورت گرفته و در جهاد دانشگاهی قزوین در این زمینه پژوهش هایی در حال انجام است. اولین محصول اسباب بازی بومی تولید شده در قزوین با نام «چیدا» در ۱۶ مرداد ۱۳۹۶ توسط آیت الله عابدینی رونمایی شد و پس از آن روانه بازار گشت.




از آیین ها و جشن های ایرانی و رایج درگستره جشن نوروز، نوروز خوانی، چهارشنبه سوری، سیزده بدر، جشن انار، جشن فندق، جشن تیرگان، پنجاه بدر، کوسه گلین، چمچه خاتون و… را نام برد.
همچنین بازی های «چوب جنگ»، «کشتی پهلو به پهلو» و «الک دولک» از بازی های مرسوم گستره به شمار می روند؛ و بازی کله کله که یک بازی جایی در رودبار شهرستان می باشد و در روز سیزده بدر بازی می کنند

 و 
از هنرهای سنتی و صنایع دستی این سرزمین می توان در ابتدا به نقاشی و تذهیب، نقاشی پشت شیشه، نم نم دوزی، گلابتن دوزی، پن بافی (نوار بافی)، فرش بافی، گلیم بافی، جاجیم بافی، گیوه دوزی، آینه سازی، قفل سازی، و منبت کاری اشاره نمود.
همچنین در موسیقی، این شهر نوابغی همچون ابوالحسن اقبال آذر، عارف قزوینی، قمرالملوک وزیری و را به دیار ایران زمین هدیه کرده است.
قزوین از دیرباز مهد پرورش بزرگان خوشنویسی کشور بوده است. استادانی همچون میرعماد حسنی (استاد بزرگ خط نستعلیق)، میرزا محمدحسین عماد الکتاب قزوینی، میرزا محمد علی خیارجی قزوینی (اولین خوشنویسی که بسم الله را به صورت مرغ طغرا ترسیم کرد)، عبدالمجید طالقانی و ملک محمد قزوینی. از دیگر خوشنویسان به نام قزوین می توان به گوهرشاد حسنی سیفی، میرابراهیم قزوینی، میرمحمد امین حسنی سیفی قزوینی و یحیی قزوینی اشاره کرد.

به این سبب شهر قزوین از سوی وزارت فرهنگ و ارشاد اسلامی و شوای عالی فرهنگ به عنوان پایتخت خوشنویسی ایران لقب داده شده است؛ و به غیر از موزه دائمی خوشنویسی قزوین که در محل کاخ چهل ستون قزوین برقرار است، هر ساله رویدادهای بزرگ خوشنویسی مانند: برگزاری دوسالانه خوشنویسی ایران (با حضور استادانی از سراسر جهان)، برگزاری جشنواره خوشنویسی آیات قرآنی، جشنواره خوشنویسی غدیر و… در این شهر به وقوع می پیوندد.

هر سال نمایشگاه های تخصصی خوشنویسی در این شهر برگزار می شود و امسال دومین نمایشگاه تخصصی خوشنویسی قزوین نیز برگزار شد.

موسیقی رایج در شهر قزوین تفاوت چندانی با موسیقی دستگاهی ایران ندارد. در گذشته، این آوازها و دستگاه ها در مکتب های متفاوت از جمله «مکتب خراسان»، «مکتب تهران» و… اجرا می شد. در آن زمان، مکتب دیگری تحت عنوان «مکتب قزوین» وجود داشت که امروزه فراموش شده است. این مکتب تا اواخر دوران قاجاریه رایج بود.

مکتب قزوین از مکاتب دیگر نگارگری جدا بوده و سبک و سیاق مختص خود را دارد، از ویژگی های این مکتب می توان به ترسیم اندام ظریف جوانان، درویشان و کشاورزان و نیز ترسیم چهره ها به صورت سه رخ اشاره کرد؛ به گونه ای که ترسیم چهره ها به صورت تمام رخ ابداً در کار نقاشان سبک قزوین دیده نمی شود و نیز هیچ انسانی از پشت سر تصویر نشده است. سوژه ها بیشتر از میان افراد عادی برگزیده شده و لباس های فاخر در نگارگری ها دیده نمی شود و جامه زنان و مردان چندان تفاوتی در نگاره ها ندارد.
از آثار فاخر این مکتب می توان به معراج رسول (۹۶۵ ه‍.ق)، هفت اورنگ جامی و شاهنامه قوام ابن محمد شیرازی اشاره کرد؛ و نیز از جمله مشاهیر نگارگری در قزوین باید، استاد محمد قزوینی، صادق بیگ افشار، مولانا میرمصور، مولانا شیخ محمد، کاوس نقاش، عبدالحمید نقاش و رضا طالقانی ملقب به ضیع همایون را نام برد.

قزوین دارای فرهنگسرا و خانه های فرهنگی زیادی است که از جمله شاخص ترین آن ها می توان به فرهنگسرای شهید رجایی (تأسیس ۱۳۷۹)، فرهنگسرای بانو زهرا، خانه فرهنگ میرداماد، خانه فرهنگ محمدیه، خانه فرهنگ نواب صفوی و خانه فرهنگ پردیس اشاره کرد.

کتابخانه امام خمینی قزوین: این کتابخانه دارای ۱۸٫۰۰۰ جلد نسک است و در شهریور ماه سال ۱۳۷۸ ساخته شد. همچنین این نسکخانه دارای سالن انتظار و سالن اجتماعات و بخشی با نام تازه های کتاب است که در آن جدیدترین کتاب های چاپ شده به مدت دو هفته در معرض دید علاقه مندان قرار می گیرد.

کتابخانه عارف قزوینی: این کتابخانه در سال ۱۳۵۶ تأسیس شد و بیش از ۲۱٫۰۰۰ هزار جلد کتاب در موضوعات و عناوین مختلف داراست و علاوه بر کتابخانه دارای سالن اجتماعات و نگارخانه ای به همین نام نیز هست.

کتابخانه علامه رفیعی: کهن ترین کتابخانه قزوین که در سال ۱۳۴۲ بنا شده و به نام کتابخانه مادر و مرجع دیگر کتابخانه های شهر شامل ۴۲٫۰۰۰ جلد کتاب است.

شهر قزوین به علت داشتن سینمای تابستانه در گراند هتل و نیز داشتن مهمانخانه سلطنتی از اولین شهرهای ایران است که فیلم در آن اکران شده است. بر اساس گفته تاریخ شناسان نخستین بار در سال ۱۳۰۷ در قزوین فیلم به نمایش درآمده است بعد از آن هم به سال ۱۳۰۸ مقابل مهمانخانه بزرگ قزوین. در این سال همچنین در مهمانخانه هتل پارس (معروف سینما مایاک) فیلم به روی پرده می رفت. در مدرسه ارامنه نیز گاهی فیلم نشان داده می شد که این محل را سینما پاته ذکر کرده اند. در سال ۱۳۱۰ اولین سالن سینما در قزوین در کنار گراند هتل بنام سینما تابستانه ایران ساخته شده است.

سابقه فعالیت اولین واحدهای صنعتی در قزوین به عصر صفوی بازمی گردد؛ در دوره معاصر نیز با ساخته شدن اولین شهر صنعتی کشور (البرز) در سال ۱۳۴۶، قزوین جایگاه ویژه ای در بخش صنعتی کشور پیدا کرد.
در حال حاضر استان قزوین با دارا بودن ۸ شهرک صنعتی به نام های البرز، لیا، کاسپین، آبیک، حیدریه، آراسنج، خرمدشت، حکیمیه، و دو شهرک در حال احداث به نام های ""قزوین۲"" و ""شال"" و نیز ۳ ناحیه صنعتی به نام های نیکوییه، الموت و بویین زهرا، ضمن فعالیت بیش از ۸۰۰ شرکت صنعتی، این استان از قطب های اقتصادی کشور محسوب می شود. استان قزوین از نظر توسعه یافتگی صنعتی رتبه دوم را در سطح کشور دارد، همچنین بر اساس داده های مرکز آمار از نظر تعداد واحدهای صنعتی فعال در جایگاه چهارم کشور قرار گرفته است.
از جمله شاخص ترین واحدهای صنعتی در سطح قزوین می توان به تولی پرس، مهرام، سپهر الکتریک، کاچیران، لوازم خانگی پارس، شیشه لیا، آبگینه، آپاداناسرام، سرامیک البرز، کاشی پارس، واحدهای صنعتی هفت الماس، فولاد البرز، فولاد قزوین، فولاد تاکستان و شیشه قزوین اشاره کرد.

بورس منطقه ای استان قزوین از سال ۱۳۸۴ فعالیت خود را آغاز کرده و هم اکنون دارای ۱۶ کارگزاری فعال می باشد.

استان قزوین با دارا بودن ۷۷٫۶۷٪ سواد در بین ۳۰ استان کشور از نظر سطح سواد در رتبه هفتم قرار دارد؛ و در این استان شهر قزوین با داشتن بیشترین جمعیت، بیشترین میزان با سوادی را در خود جای داده است.

استان قزوین دارای ۲٫۲۰۹ مدرسه، در سه مقطع ابتدایی، راهنمایی و متوسطه می باشد. شهر قزوین خود دارای دو منطقه آموزش و پرورش است. اولین مدرسه به سبک نوین در قزوین، مدرسه امید می باشد که در سال ۱۲۸۳ در شرق بنای عالی قاپو ساخته شد.

در حال حاضر جمعیت دانشجو در استان قزوین بیش از ۱۵۰هزار نفر است که بیشتر این دانشجویان در شهر قزوین و حومه آن مشغول به تحصیل می باشند. قزوین دارای چندین دانشگاه و تعداد زیادی مؤسسه آموزش عالی و غیرانتفاعی می باشد. از جمله مهم ترین مراکز آموزش عالی این شهر، دانشگاه بین المللی امام خمینی، دانشگاه علوم پزشکی قزوین، دانشگاه پیام نور مرکز قزوین، دانشگاه آزاد قزوین، دانشکده فنی شهید بابایی، مرکز تربیت معلم شهید رجایی، مؤسسه آموزش عالی رجاء، مؤسسه آموزش عالی دهخدا و غزالی و … می باشند. همچنین دانشگاه آزاد قزوین و دانشگاه بین المللی امام خمینی، از مراکز مهم آموزش عالی در کشور می باشند، که دارای امکانات بسیاری می باشند و دستاوردهای بسیاری را در سطح ملی و بین المللی کسب کرده اند.

شهر قزوین همواره در توسعه معابر پیشگام بوده است، به طوری که اولین خیابان ایران به نام خیابان سپه در زمان شاه طهماسب صفوی در مقابل دارالسلطنه و بنای عالی قاپو احداث گردید که تا مسجد جامع امتداد داشت. در دوره ناصری، سعدالسلطنه حاکم وقت، خیابان سپه را تا خیابان تهران قدیم امتداد داد و با رسیدن خط راه آهن به شهر بخشی از بنای کاروانسرای سعدالسلطنه را تخریب شد و این خیابان را تا ایستگاه راه آهن در جنوب شهر امتداد یافت.

به منظور روانسازی ترافیک سنگین مرکز شهر و بهبود عبور و مرور شهری و پاسخگویی به نیاز مردم ۴۶ تقاطع غیر هم سطح برای شهر پیش بینی شده که به تدریج آماده بهره برداری می شوند. تاکنون ۱۲ پل و تقاطع غیر هم سطح در قزوین اجرایی شده است که از مهم ترین آن ها می توان به تقاطع غیر هم سطح شهید رجایی، پل کابلی امام علی (ع)، تقاطع غیر هم سطح نصر و سرداران اشاره کرد.

اولین خط راه آهن در ۱۸ اسفندماه ۱۳۱۸ به قزوین رسید و در ۲۷ همان ماه مورد بهره برداری قرار گرفت.

شهر قزوین دارای یک فرودگاه مخصوص هواپیماهای سبک و خدمات ویژه مانند تفریح و آموزش می باشد. شهرداری قزوین در راستای توسعه خطوط حمل و نقل این شهر، فرودگاه قزوین را خریداری کرده است؛ و در صدد است تا در راستای توسعه گردشگری این شهر، فرودگاه فوق را توسعه داده و به فرودگاه مسافربری تبدیل نماید. در حال حاضر پرواز هواپیماهای کوچک مسافربری (مانند: فوکر ۱۰۰) در این فرودگاه امکان پذیر می باشد.

اولین ترمینال مسافربری قزوین در سال ۱۳۲۰ خورشیدی با نام سرای غیاث نظام تأسیس شد که بعدها به گاراژ «تهران سیر» معروف گردید. این گاراژ قدیمی ترین گاراژ شهر بوده است. پس از آن ۴ دفتر مسافربری به نام های دفتر ایران غرب، قزوین تور، تهران سیر و دفتر طهماسبی در قزوین تأسیس شد که وظیفه جابجایی مسافران را بر عهده داشتند. بعد از انقلاب دو دفتر طهماسبی و تهران سیر به ترمینال شهرداری واقع در میدان ولی عصر منتقل شدند و در مهرماه ۱۳۷۸ سازمان پایانه های مسافربری شهرداری قزوین تأسیس گردید. در حال حاضر شهر قزوین دارای دو ترمینال مسافربری در محورهای شرق و غرب می باشد. ترمینال آزادگان با مساحت ۲۷٫۹۶۶ مترمربع در محور شرق قرار دارد و ترمینال غرب قزوین به مساحت ۸٫۳۲۸ مترمربع در محور غرب فعالیت می کند.

سازمان اتوبوس رانی قزوین دارای سه بخش کلی سیستم اداری، توقف گاه و تعمیرگاه واقع در چهارراه ولی عصر و توقف گاه شهیدرجایی است و روزانه ۱۶۵ هزار نفر توسط اتوبوس ها و ۱۳۰٫۰۰۰ نفر توسط مینی بوس های این سازمان در سطح شهر قزوین و حومه جابجا می شوند. همچنین در حال حاضر ۲۰ خط اتوبوس تحت پوشش سازمان اتوبوسرانی قزوین مشغول ارائه خدمات هستند که از این تعداد، ۱۵ خط درون شهری و ۵ خط نیز از مبدأ شهر قزوین به شهرهای محمدیه، صنعتی و الوند، اقبالیه، محمودآباد، چوبیندر رفت وآمد می کنند. سازمان اتوبوس رانی قزوین در بحث بهره وری و فنی، استفاده بهینه و کامل از اتوبوس ها و امکانات، برنامه ریزی و ارائه خدمات مطلوب به شهروندان در سال ۱۳۷۸ و ۱۳۷۹ خورشیدی مقام اول را در کشور کسب کرد.

سازمان مدیریت و نظارت بر تاکسی رانی قزوین در شهریور ماه سال ۱۳۷۶ تشکیل شد. وظیفه این سازمان ساماندهی و کنترل تاکسی های شهر است. در حال حاضر بیش از ۶۰۰۰ تاکسی به مردم شهر قزوین خدمات ارائه می دهند.

مردم قزوین از دیرباز دوچرخه را به عنوان وسیله حمل و نقل استفاده می کردند، به طوری که اولین گواهینامه دوچرخه سواری در سال ۱۳۴۳ در این شهر صادر شد. هم چنین بر اساس پژوهش های انجام شده توسط وزارت کشور شهر قزوین به لحاظ شبکه معابر و شیب طولی خیابان ها برای دوچرخه سواری مناسب است. به همین دلیل شهرداری قزوین در حال ساخت دستگاه مکانیزه کرایه دوچرخه در سطح شهر می باشد. تاکنون شهرداری بیش از ۵۰کیلومتر مسیر مخصوص دوچرخه سواری در سطح شهر ایجاد کرده است.

مترو قزوین به تهران در امتداد مترو تهران به کرج و هشتگرد قرار دارد. طول کل این خط از هشتگرد تا قزوین حدود ۷۰ کیلومتر بوده و در شهرهای نظر آباد، آبیک، شهرک صنعتی کاسپین، محمدیه و قزوین ایستگاه خواهد داشت. محل عبور مترو ضلع شمالی آزادراه خواهد بود. زیر سازی های پیش بینی شده برای این پروژه سرعت ۲۰۰ کیلومتر بوده ولی به علت ضریب اطمینان قطارها با سرعت ۱۴۰ کیلومتر بر ساعت حرکت خواهند کرد. اعتبار کل پروژه ۵۰۰ میلیارد تومان است و یک شرکت چینی مسئول احداث آن می باشد. تاکنون ۲۰ میلیارد تومان به مطالعه و برنامه ریزی این خط از مترو هزینه شده و عملیات اجرایی آن از سال ۱۳۹۲ آغاز می شود. مدت انجام پروژه ۵ سال بوده و پیش بینی می شود در سال ۹۶ به بهره برداری برسد.

ایجاد خط تراموا جهت کنترل ترافیک در محدودهٔ خیابان امام خمینی به عنوان هستهٔ مرکزی و تجاری شهر قزوین از برنامه های حوزه ترافیک شهرداری است.

به منظور رفاه حال شهروندان و افزایش استفاده از اتوبوس در حمل ونقل عمومی برای آینده شهر سه خط BRT پیش بینی شده است که یک خط BRT از سبزه میدان به سمت شمال شهر تا اسماعیل آباد، یک خط دیگر از جنوب شرقی از مقابل ترمینال مرکزی آغاز شده و تا مینودر و کوثر است و خط BRT دیگر نیز از قسمت جنوب غربی و از میدان دفاع مقدس، خیابان شهید بابایی و متصل به دانشگاه آزاد می شود.

اولین فعالیت رادیویی در قزوین به سال های ۴۸–۱۳۴۷ بازمی گردد. این رادیو با نام (پیکار با بی سوادی) توسط ارتش یا اداره اطلاعات وقت، نصب و راه اندازی شد که روزانه ۲ ساعت برنامه پخش می کرد و گلچینی بود از صحبت های شخصیت های اهل مطالعه و متدین شهر قزوین. بعد از ۲ سال فعالیت های آن به دلایل نامعلومی تعطیل شد و تا سال ۱۳۷۶ که رادیو محلی قزوین راه اندازی شد، این رادیو از برنامه های جعبه جادویی زنجان و تهران استفاده می کرد. به دنبال تصویب لایحه استان شدن قزوین از سوی مجلس شورای اسلامی (سال ۱۳۷۵)، در شهریور ۱۳۷۶ اداره کل صدا و سیمای مرکز قزوین فعالیت اداری خود را آغاز کرد و طی یک برنامه زمان بندی شده در ۱۳ آذر ۷۶، رادیو شهری قزوین روی موج FM ردیف ۵/۱۰۳ مگاهرتز با تولید و پخش روزانه حدود ۳ ساعت برنامه فعالیت رادیویی خود را آغاز کرد. در ۲۸ آذر ۸۱ شبکه استانی صدا با پخش روزانه ۱۲ ساعت برنامه از اذان صبح تا ساعت ۱۹، آغاز به کار کرد.

اولین فعالیت سیما در قزوین مربوط به راه اندازی فرستنده تلویزیونی مرادتپه در نوروز ۱۳۵۶ است. این فرستنده برنامه های شبکه یک و ۲ سیما را برای شهرهای قزوین، تاکستان، آبیک و بوئین زهرا تحت پوشش قرار می داد. در ادامه این فعالیت ها در سال ۱۳۶۰ با شروع به کار دفتر خبری قزوین، فصل جدیدی در انعکاس اخبار و وقایع شهر قزوین و مناطق اطراف آغاز شد. این دفتر انعکاس اخبار و وقایع شهرهای کرج، قزوین و تاکستان را به عهده داشت تا اینکه کرج از محدوده فعالیت خبری قزوین جدا شد. در سال ۱۳۷۵ لایحه تأسیس استان قزوین در مجلس شورای اسلامی تصویب شد و در شهریور ۱۳۷۶ با صدور حکمی از سوی آقای لاریجانی، آقای محمدحسین پیله وری به عنوان اولین مدیرکل صدا و سیمای مرکز قزوین فعالیت خود را آغاز کرد. در ۲۶ فروردین ۱۳۷۸ استودیوی دومنظوره پخش سیما و تولید صدا، فرستنده پرقدرت تلویزیونی شهید بابایی (مرادتپه) و ساختمان اداری و مالی مرکز به مرحله بهره برداری رسیدند و روزانه به مدت ۱۵ دقیقه خبر سیمای استان پخش شد. در ۲۸ آذر ۱۳۸۱ شبکه محلی سیما که در روزهای جمعه از ساعت ۸ تا ۱۴ برنامه داشت، آغاز به کار کرد و مورد بهره برداری قرار گرفت.

همچنین هم زمان با سفر رهبر معظم انقلاب به استان قزوین در ۲۵/۹/۸۲ هزینه راه اندازی شبکه استانی سیمای مرکز قزوین در طرح ها و پروژه های مصوب سفر قرار گرفت و از ۱۰/۲/۸۳ عملیات اجرایی آن شروع شد و در ۱۳/۱۲/۸۴ هم زمان با ولادت محمدباقر شبکه استانی سیمای مرکز قزوین آغاز به کار کرد.



مجموعه دولتخانه صفوی در مرکز شهر قزوین با مساحتی بالغ بر ۶ هکتار واقع شده است، دولتخانه صفوی یا باغ فرهنگی قزوین از ساختمان عالی قاپو در شمال خیابان سپه آغاز شده و در انتها به محوطه عمارت چهلستون اتصال می یابد و در طول مسیر خود با گذشتن از چندین حیاط و محوطه باز، امکان بازدید از آثار و بقایای به جا مانده از دوره های مختلف (صفوی، افشاریه، زندیه و قاجاریه) همانند سردر عالی قاپو، باغ حیاط عالی قاپو، عمارت شهربانی، شترخان، گراند هتل قزوین، سینما گراندهتل، پیغمبریه، کاخ چهل ستون قزوین و موزه قزوین را فراهم می کند.
هم اکنون این مجموعه در حال بازسازی بر اساس شواهد تاریخی و باغستان های سنتی قزوین است. نقشه باغستان زمان شاه تهماسب (معروف به باغ سعادت) از روی ابیات شاعر برجسته همان عصر عبدی بیگ شیرازی تبیین شده است.

قزوین به علت پایتختی در دوره صفویه و نیز حضور شاهزادگان و امیران در دوره های مختلف تاریخی دارای عمارت ها و کاخ های متعددی است. معروف ترین عمارت موجود در قزوین کاخ چهلستون می باشد که تنها کاخ بر جای مانده از کاخ های موجود زمان صفوی می باشد؛ این کاخ در اصل اروشی خانه و محل پذیرایی از میهمانان پادشاه بوده است. از دیگر عمارت های موجود در قزوین باید به عمارت شهرداری اولین ساختمان شهرداری ایران به سال ۱۳۰۶ اشاره کرد که توسط روس ها ساخته شده است. عمارت باغ سپهدار، موزه کشاورزی کنونی، عمارت سردار مفخم یا خانه فرهنگ امیر کبیر، عمارت شهربانی و میمون قلعه که از کاخ های سلطنتی آل بویه است را می توان از شاخص ترین کاخ ها و عمارات موجود در قزوین دانست.

شهر قزوین در گذشته هشت دروازه داشت که به نام های دروازه رشت، دروازه باغ شاه، دروازه درب کوشک، دروازه تبریز، دروازه تهران قدیم، دروازه شیخ آباد، دروازه امام زاده حسین و دروازه خندقبار معروف بودند. امروزه از آن میان، تنها دو دروازه درب کوشک و تهران باقی مانده اند.

گرمابه های بسیاری در قزوین موجود است که از میان آن ها می توان حمام رضوی ،حمام قجر ،حمام دودر ،حمام سیدیان ،حمام میرزا کریم، حمام حاجی محمد رحیم صفا، حمام بلور ،حمام راه ری ،حمام داروغه ،حمام آخوند قزوین ،حمام پیر حصار، حمام بایندر کوچه ،حمام قوشه، حمام سعدیه، حمام حاج بیگلر و … را نام برد که همگی آن ها با معماری و تزیینات متفاوت و ارزشمند از نقاط دیدنی شهر قزوین محسوب می شوند.

قزوین را باید به یک اعتبار، شهر آب انبارها بدانیم. ساخت و وقف بیش از یکصد بنای ویژه و پر هزینه برای انباشت و ذخیره آب در شهری که از دیر باز به کم آبی شهره بوده – افزون بر هزاران واحد آب انبار خانگی – نشان از همت بلند مردم نیکو کار قزوین دارد. زمان آبگیری آن ها – که معمولاً در چله زمستان صورت می گرفت – علاوه بر رعایت بهداشت در حد ممکن، بهره برداران را از مصرف یخ در تابستان بی نیاز می کرد.
آب انبارهای بسیاری در قزوین موجود است که از میان آن ها می توان به آب انبار حکیم، آب انبار زنانه بازار، آب انبار سردار کوچک، آب انبار سردار بزرگ، آب انبار حاج کاظم ،آب انبار مسجد جامع (خیابان)، آب انبار ملاوردی خان، آب انبار آقا، آب انبار حکیم، آب انبار شیشه گر، آب انبار پنجه علی، آب انبار حاج کریم، آب انبار حاجی بابا، آب انبار زرگره کوچه و … اشاره کرد.

کاروان سرای سعدالسلطنه با مساحت ۲۶ هزار متر مربع از کامل ترین و وسیع ترین سراهای سنتی ایران محسوب می شود. این بنای تاریخی در مجموعه بازار تاریخی قزوین قرار گرفته است و در دوره ناصر الدین شاه قاجار و به دستور باقر خان سعدالسلطنه (سعدیه) بنا شده است. در کتیبه این بنا ذکر شده ""خدایگان کرم سعدالسلطنه عادل، بنا نهاد به قزوین سرای سعدیه "".
این کاروان سرا به صورت چهار ضلعی ساخته شده و چهار ایوان در چهار ضلع حیاط دار آن که طاق نمای ایوان ها دارای آجرکاری و سقف داخلی ایوان ها دارای تزیین و مقرنس کاری است.
این کاروان سرا یادآور رونق نسبی تجارت بخش خصوصی ایران در عهد قاجاریه با اروپا از طریق روسیه می باشد؛ و با توجه به وسعت این کاروانسرا یکی از مهم ترین مراکز تجاری در زمان قاجار و محل تبادل کالاهای تجار در داخل کشور بوده است.
ورودی اصلی کاروانسرای سعدالسلطنه در خیابان امام خمینی قزوین دارای هشتی زیبایی در ورودی بنا بوده، که خیابان را به حیاط اصلی مجموعه متصل می کند. این مجموعه ارزشمند در ردیف ۳۸ بناهای منتخب میراث فرهنگی کشور جای گرفته است.
مهم ترین و با ارزش ترین بخش های این کاروانسرا عبارتند از: سرای نگارالسلطنه، سرای سعدیه، چهارسوق بزرگ و کوچک، حیاط قهرمانی، راسته وزیر، سرای بهشتی و شتر خان.

متن اصلی مقاله از هفته نامه هتلداری و صنایع وابسته اخذ شده است.






قزوین محل دفن امام زادگان بسیاری است، که امروز زیارتگاه شیعیان است. گفته شده امامزاده شاهزاده حسین فرزند دو ساله امام رضا بود که در سفر ایشان از مرو هنگام عبور از قزوین، در این شهر درگذشت و در همان جا به خاک سپرده شد. در زمان صفوی زینب بیگم دختر شاه تهماسب صفوی بنای باشکوهی برای شاهزاده حسین ساخت که تا امروز پا بر جاست.
سلسله صفوی علاوه بر ساخت بنا بر مزار قدیمی شاهزاده حسین، مزار آمنه خاتون، حلیمه خاتون و نیز بقعه پیغمبریه معروف به چهار انبیاء، مزار چهار تن از پیامبران به نام های سلام، سلوم، سلوهی و القیا را ساخت که امروز نیز زیارتگاه مردم است.
از دیگر امام زاده های قزوین می توان به امامزاده اباذر، امامزاده اسماعیل، امامزاده علی قزوین، امامزاده سلطان سید محمد و امامزاده باراچین اشاره کرد.

مسجد النبی، مسجد حیدریه، مسجد پنجه علی، سنجیده مسجد، مسجد سوخته چنار (که آرامگاه داود بن سلیمان غازی از یاران علی بن موسی الرضا را در خود جای داده است)، مسجد آقامیرعبدالصمد، مسجد آقا معصوم، مسجد شهید (که محراب شبستان زیرین آن محل ضربت خوردن شهید ثالث است)، مسجد خواجه شهدا، مسجد سبز، مسجد محمدیه، مسجدلله (لعل)، مسجد راه چمن، مسجد احمدیه، مسجد مقبره.

قزوین با توجه به تاریخی بودن و پایتخت بودن قزوین در زمان صفویه دارای موزه ها و نگارخانه های متعددی می باشد که می توان به موارد زیر اشاره کرد:
بیشتر هتل ها و مراکز اقامتی در قزوین در خیابان امام خمینی و نزدیک ان قرار دارد.

اولین مجموعه ورزشی قزوین مجموعه ورزشی معلم نام دارد و بزرگترین مجموعه ورزشی قزوین ورزشگاه سردار آزادگان قزوین نام دارد که در زمینی به وسعت ۷۰ هکتار ساخته شده و قرار است در مرحله دوم، یک سالن ورزشی به ظرفیت هزار نفر، یک سالن سرپوشیده و پیست دو و میدانی هم به آن اضافه شود. همچنین ساخت استخر، سالن چند منظوره، زمین های تنیس، زمین سوارکاری، زمین اسکیت و دریاچه قایقرانی در مراحل بعدی ساخت این مجموعه ورزشی پیش بینی شده است.


قزوین با ۱۲ شهر، خواهرخوانده است:"
62,مدیترانه,"دریای مدیترانه یا دریای میانه (درگذشته: بحر روم و بحر سفید) دریایی است که به اقیانوس اطلس متصل است و در شمال آن توسط اروپا، از جنوب آفریقا و از شرق توسط آناتولی و شام فرا گرفته شده است. نام مدیترانه از واژهٔ لاتین مدی (میان) + ترا (زمین) به معنی «دریای میان سرزمین ها» گرفته شده است. در منابع عربی و اسلامی از این دریا به دریای روم، دریای سفید و دریای میانه (بحرالروم، بحر متوسط، بحر ابیض) نیز یاد شده است. دریای فلسطین، دریای بزرگ و دریای مغرب از دیگر نام های قدیمی آن در متون شرقی است.

مدیترانه میان سه قاره آسیا، اروپا و آفریقا واقع است. این دریا از راه تنگه جبل الطارق به اقیانوس اطلس راه دارد و به وسیله کانال سوئز در مصر با دریای سرخ مربوط است. این دریا از لحاظ کشتیرانی و ترابری دریایی از مهم ترین دریاهای جهان به شمار می رود. وسعت این دریا ۲٬۵۰۰٬۰۰۰ کیلومتر مربع است. میانگین ژرفای مدیترانه ۱۵۰۰ متر و عمیق ترین نقطه ثبت شده آن ۵٬۲۶۷ متر در محلی به نام ژرفنای کالیپسو در دریای ایونی است.

دریای مدیترانه شامل ۱۴ دریای حاشیه ای و ۲۹ خلیج و ۸ تنگه و ۵ کانال است و از شرق به دریای سیاه و دریای سرخ و از غرب به اقیانوس اطلس راه دارد. دریای مرمره (و تنگه داردانل به عنوان بخشی از آن) اغلب به عنوان بخشی از دریای مدیترانه در نظر گرفته می شوند ولی دریای سیاه (و دریای آزوف به عنوان دریای حاشیه ای آن) به طور معمول به عنوان بخشی از دریای مدیترانه در نظر گرفته نمی شوند. این دریا از شرق توسط کانال سوئز به اقیانوس هند و از غرب توسط تنگه جبل الطارق به اقیانوس اطلس راه دارد.

۲۱ کشور مستقل شامل ۱۴ کشور جنوب اروپا، ۵ کشور شمال آفریقا و ۲ کشور آسیایی لبنان و سوریه در دریای مدیترانه خط ساحلی دارند. همچنین مناطق غیرمستقل قبرس، نوار غزه و جبل الطارق نیز دارای خط ساحلی در این دریا هستند.

مدیترانه مسیری مهم برای بازرگانان و مسافران جهان قدیم بود و از همان زمان دادوستد فرهنگی و بازرگانی را میان مردمان گوناگون ممکن می کرد. فرهنگ های حاضر در محدوده این دریا از دوران باستان عبارت بوده اند از فرهنگ های میان رودان، ایران (هخامنشی)، مصری، فنیقی، کارتاژی، ایبریایی، یونانی، مقدونی، ایلریایی، تراکیهای، لوانتی، گالی، رومی، آلبانیایی، ارمنی، عربی، بربر، یهودی، اسلاوی و ترک.

دو تمدن مهم باستانی مدیترانه یکی دولت شهرهای یونانی بودند و دیگر فنیقیه که اولی تمدنی هندواروپایی و دومی سامی بود. زمانی که آگوستوس امپراتوری روم را بنیاد نهاد، نام مدیترانه به مرور از سوی رومیان Mare Nostrum (دریای ما) نامیده شد.

داریوش بزرگ به دلیل اهمیت راه دریایی میان مصر و ایران دستور ساخت آبراهی میان دریای سرخ و دریای مدیترانه را از راه نیل در اواخر سدهٔ ششم پیش از میلاد داد تا کشتی های ایرانی بتوانند به راحتی از آن عبور کنند. سرپرستی ساخت این آبراه را مهندس «ارتاخه» از مهندسان ایرانی عصر هخامنشی به عهده داشت.

جنگ های پونیک میان روم و کارتاژ که بر سر تصاحب جزیرهٔ سیسیل آغاز شده بود مدت ها منطقه مدیترانه را دچار تنش کرد و این جنگ ها با پیروزی رومیان به پایان رسید.

نام کشورهای کرانه ای دریای مدیترانه به ترتیب الفبا عبارت است از: آلبانی، اسپانیا، اسراییل، اسلوونی، الجزایر، ایتالیا، بوسنی و هرزگووین، ترکیه، تونس، سوریه، صربستان، مونتنگرو، فرانسه، اسرائیل، قبرس، کرواسی، لبنان، لیبی، مالت، مصر، مراکش، و یونان.

در میان این کشورها، قبرس و مالت کشورهای جزیره ای هستند.

دریای مدیترانه از سوی غرب توسط تنگه جبل الطارق (که در نوشته های هومر ستون های هرکول نامیده شده) به اقیانوس اطلس می پیوندد.
مدیترانه در شرق به ترتیب توسط تنگه های داردانل و بسفر به دریای مرمره و دریای سیاه متصل است.
دریای مرمره را اغلب به عنوان بخشی از دریای مدیترانه به شمار می آورند اما دریای سیاه دریایی جدا به شمار می آید.

کانال دست ساخت سوئز به درازای ۱۶۳ کیلومتر (۱۰۱ مایل)، مدیترانه را در سمت جنوب شرقی به دریای سرخ متصل می کند.

جزیره های بزرگ در دریای مدیترانه عبارتند از قبرس، کرت، وابیه، رودس، لسبوس، خیوس، سفالونیا، کورفو، لیمنوس، ساموس، ناکسوس و آندروس در مدیترانه شرقی؛ ساردینیا، کُرس، سیسیل، کِرِس، کرک، براچ، هوار، پاگ، کورچولا و مالت در مدیترانه مرکزی؛ و ایبیزا، مایورکا و مینورکا (جزایر بالئاری) در مدیترانه غربی.

آب و هوای معمولی مدیترانه دارای تابستان های گرم، مرطوب، و گاه خشک و زمستان های معتدل و بارانی است. فراورده های کشاورزی در منطقه عبارند از زیتون، انگور، پرتقال، نارنگی و چوب پنبه.

طی مطالعه های بیست ساله اخیر به این نتیجه رسیده اند که دریای مدیترانه آلوده ترین دریای اروپا است.

شهرهای پرجمعیت تر از ۲۰۰ هزار نفر که در کرانه دریای مدیترانه واقع شده اند:

سازمان بین المللی مهاجرت، دریای مدیترانه را مرگبارترین مسیر مهاجرت های غیرقانونی در جهان اعلام کرده است. این راه تنها طریق اصلی رسیدن به سواحل کشورهای اروپایی است. اغلب مهاجران برای رسیدن به این هدف مبالغ هنگفتی به قاچاقچیان حرفه ای می پردازند. جنگ، فرار از کانون ها بحرانی، گرسنگی و ساختن آینده ای بهتر، از انگیزه های پناهجویان برای ورود به اروپا است. با این که «گاردهای نجات» اتحادیهٔ اروپا همواره در حال گشت در سواحل لیبی و نجات پناهجویان غرق شده در آب های مدیترانه هستند، با این حال هر سال به شمار غرق شدگان در این دریا افزوده می شود. کمیساریای عالی سازمان ملل متحد در امور پناهندگان اعلام کرد در سال ۲۰۱۸ میلادی، ۲ هزار و ۲۶۲ پناهجو در دریای مدیترانه جان خود را از دست داده یا ناپدید شده اند.

هرساله با فرارسیدن فصل تابستان و مساعد شدن وضعیت آب و هوا، سفرهای پرمخاطره در دریای مدیترانه برای رسیدن به اروپا افزایش می یابد. راه دریایی بین لیبی و ایتالیا اصلی ترین مسیر برای پناهجویانی است که می خواهند به اروپا بیایند. پس از توافق اتحادیه اروپا با ترکیه بر سر بازگرداندن پناهجویان از یونان به ترکیه، تعداد پناهجویانی که از یونان قصد ورود به اروپا را دارند، به طور چشمگیری کاهش پیدا کرده است. بسیاری از کسانی که از طریق آب های مدیترانه راهی اروپا می شوند، از آفریقای سیاه آمده اند. این انسان ها از فقر، خشونت و تعقیب های قضایی به اروپا فرار می کنند و اغلب تنها هستند. بیشتر آوارگانی که از شمال آفریقا به اروپا می آیند، از غرب قاره و شاخ آفریقا هستند.
در سال ۲۰۲۰ با توافق بین ترکیه و لیبی، اختلافات مرزهای آبی بین یونان و ترکیه بالا گرفت. در ناحیه قبرس و دریای لوانتین و همین طور مرزهای بین لیبی با همسایگان آبی خود اختلافاتی وجود دارد."
65,نوروز,"نوروز نخستین روز سال خورشیدی ایرانی برابر با یکم فروردین ماه، جشن آغاز سال نوی ایرانی و یکی از کهن ترین جشن های به جا مانده از دوران ایران باستان است. خاستگاه نوروز در ایران باستان است و هنوز هم مردم مناطق گوناگون فلات ایران، نوروز را جشن می گیرند. زمان برگزاری نوروز، در آغاز فصل بهار است که امروزه به آن برابری بهاری می گویند.

نوروز در ایران و افغانستان آغاز سال نو محسوب می شود و در برخی دیگر از کشورها یعنی تاجیکستان، روسیه، قرقیزستان، قزاقستان، سوریه، عراق، گرجستان، جمهوری آذربایجان، آلبانی، چین، ترکیه، ترکمنستان، هند، پاکستان و ازبکستان تعطیل رسمی است و مردمان آن جشن را برپا می کنند.

نوروز به عنوان یک جشن قدیمی و کهن از اقوام متعددی در منطقه به ارث رسیده است و با رنگ و انگ ویژه، شناسنامه ایرانی به خود گرفته و از آن به عنوان نماد پیوندگر افراد و اقوام ایرانی و ملت ایران یاد می شود. ایرانیان نوروز را آغازگر رستاخیز طبیعت، گاه رویش و زایش باغ و بوستان می دانند و بر این باور هستند که در نوروز، همزمان با طبیعت، باید روزگار نو و جدیدی را با روان و نگرش نو، در تن پوش تازه ای آغاز کنند.

نوروز، با عنوان رسمی «روز بین المللی نوروز»، توسط یونسکو به عنوان میراث فرهنگی و معنوی بشر به ثبت جهانی رسیده است. این روز همچنین یکی از روزهای مقدس و اعیاد مذهبی زرتشتیان و بهاییان نیز به شمار می رود.

جشن نوروز با تحویل سال یا لحظهٔ برابری اعتدال بهاری آغاز می شود؛ لحظه ای که خورشید در سیر ظاهری خود در ابتدای برج حمل، از استوای زمین گذشته و برابری روز و شب رخ می دهد. در گاه شماری هجری خورشیدی، لحظهٔ تحویل سال، تعیین کنندهٔ نخستین روز (""هرمز روز"" یا ""اورمزد روز"") از ماه فروردین است. چنانچه آغاز سال، قبل از ظهر و در نیمهٔ اول شبانه روز تحویل شود، همان روز نوروز است و اگر تحویل سال بعد از ظهر باشد، فردای آن روز، نوروز است. نوروز در تقویم میلادی در بیشتر سال ها با ۲۱ و گاه ۲۰ و به ندرت ۲۲ مارس مطابقت دارد.

در کشورهایی مانند ایران و افغانستان که گاه شماری هجری خورشیدی به کار برده می شود، نوروز، روز آغاز سال نو است. اما در کشورهای آسیای میانه و قفقاز، تقویم میلادی متداول است و نوروز به عنوان آغاز فصل بهار جشن گرفته می شود و روز آغاز سال محسوب نمی شود.

واژه نوروز، از فارسی میانه nwklwc (آوانویسی: nōgrōz) است که برگرفته از زبان اوستایی بوده. مورخان، معادل اوستایی آن را navaka raocah حدس می زنند.

امروزه در فارسی این واژه در دو معنی به کار می رود:

۱) نوروز عام: روز آغاز اعتدال بهاری (برابری شب و روز) و آغاز سال نو۲) نوروز خاص: روز ششم فروردین با نام «روز خرداد»

ایرانیان باستان از نوروز به عنوان «ناوا سرِدا» به معنی ""سال نو"" یاد می کردند. مردمان ایرانی آسیای میانه مانند سغدیان و خوارزمیان، نوروز را ""نوسارد"" و ""نوسارجی""، به معنای ""سال نو"" می نامیدند.

در متن های گوناگون لاتین، بخش نخست واژه نوروز با املای ""No"", ""Now"", ""Nov"" وNew ""Naw"" و بخش دوم آن با املای ""Ruz"", ""Rooz"" و ""Rouz"" نوشته شده است. در برخی از موارد، این دو بخش پشت سر هم و در برخی نیز با فاصله نوشته می شوند.
در کشورهای مختلف تلفظ نوروز متفاوت است. در شهر لکنو هند که هر ساله نوروز برگزار می شود و هفته نامه ای هم با نام نوروز دارد آن را به صورت Nauroz تلفظ می کنند که به تلفظ زبان دری نزدیک است.
به باور احسان یارشاطر، بنیان گذار دانشنامه ایرانیکا، نگارش این واژه در الفبای لاتین با توجه به قواعد آواشناسی، به شکل ""Nowruz"" توصیه می شود (که البته وی تلفظ فارسی ایران را مبنا قرار داده است). این شکل از املای واژه نوروز، هم اکنون در نوشته های یونسکو و بسیاری از متون سیاسی به کار می رود.

نوروز در فارسی میانه بوده است. در فارسی ایران این واژه به صورت (در گفتار عامیانه، )، در فارسی افغانستان به صورت و در فارسی تاجیکی به صورت یا تلفظ می شود (تلفظ ها به آی پی ای هستند).

منشأ و زمان پیدایش نوروز، به درستی معلوم نیست. برخی از روایت های تاریخی، آغاز نوروز را به بابلیان نسبت می دهد. بر طبق این روایت ها، رواج نوروز در ایران به سال ۵۳۸ (قبل از میلاد) یعنی زمان حمله کوروش بزرگ به بابل بازمی گردد. همچنین در برخی از روایت ها، از زرتشت به عنوان بنیان گذار نوروز نام برده شده است.

در برخی از متن های کهن ایران از جمله شاهنامه فردوسی و تاریخ طبری، جمشید و در برخی دیگر از متن ها، کیومرث به عنوان پایه گذار نوروز معرفی شده است. پدیدآوری نوروز در شاهنامه، بدین گونه روایت شده است که: جم(یما) در حال گذشتن از آذربایجان، بر روی تخت جمشیدی ارگ جمشید در آنجا فرود آمد و با تاجی زرین بر روی تخت نشست با رسیدن نور خورشید به تاج زرین او، جهان نورانی شد و مردم شادمانی کردند و آن روز را ""روز نو"" و جم را جمشید نامیدند. مهم ترین چهره های اسطوره ای مانند جمشید، سیاوش و کیخسرو پیوندی نزدیک با نوروز دارند. نوروز روز پیروزی بزرگ جمشید بر دیوان است که نماد پلیدی هایی چون سرما، تاریکی، جهالت و خشونت بودند. عروج جمشید و عروج کیخسرو در این روز اتفاق افتاد که تفاسیر گوناگونی را به همراه دارد. در این روز جمشید جهان غیب را در جام جهان نما مشاهده کرد. همان جامی که در آن کیخسرو جای بیژن را مشاهده کرد و رستم را به دنبال او فرستاد. اما حکایت دگردیسی و بازآفرینی سیاوش، حکایتی ویژه است که با روایت هایی مانند آدونیس، پرسفون، ازیریس یا تمرز قابل مقایسه است.

در سنگ نوشته های به جا مانده از دوران هخامنشیان، به طور مستقیم اشاره ای به برگزاری نوروز نشده است. اما بررسی ها بر روی این سنگ نوشته ها نشان می دهد که هخامنشیان با جشن های نوروز آشنا بودند.

برخی گمان دارند که کوروش بزرگ، نوروز را در سال ۵۳۸ (قبل از میلاد)، جشن ملی اعلام کرد و در این روز برنامه هایی برای ترفیع سربازان، پاکسازی مکان های همگانی و خانه های شخصی و بخشش محکومان اجرا می نمود. به این گمان، این آیین ها در زمان دیگر پادشاهان هخامنشی نیز برگزار می شد. گفته می شود که در زمان داریوش یکم، مراسم نوروز در تخت جمشید برگزار می شد و جشن نوروز را با شکوه برپا می کردند. داریوش اول هخامنشی سکه ای از جنس طلا ضرب نمود که در یک سوی آن سربازی در حال تیراندازی نشان داده شده است و گمان می رود که به مناسبت نوروز سال ۴۱۶ (قبل از میلاد) بوده باشد.

برخی از پژوهشگران (هرتسفلد، کرفتر، اردمن، گیرشمن و پرادا) مدعی هستند که تخت جمشید برای انجام مراسم نوروز ساخته شده است؛ در حالی دیگر پژوهشگران (نیلاندر، کامایر، موسوی) هرگونه مدرکی برای جشن گرفتن نوروز در دوره هخامنشی را انکار می کنند.

در دوران هخامنشی، جشن نوروز در بازهٔ زمانی میان ۲۱ اسفند تا ۱۹ اردیبهشت برگزار می شد.

در زمان اشکانیان و ساسانیان نیز نوروز گرامی داشته می شد. در این دوران، جشن های متعددی در طول یک سال برگزار می شد که مهم ترین آن ها نوروز و مهرگان بود. برگزاری جشن نوروز در دوران ساسانیان، چند روز (دست کم شش روز) طول می کشید و به دو دوره ""نوروز کوچک"" و ""نوروز بزرگ"" تقسیم می شد. نوروز کوچک یا نوروز عامه به مدت پنج روز، از یکم تا پنجم فروردین گرامی داشته می شد و روز ششم فروردین (خردادروز)، جشن نوروز بزرگ یا نوروز خاصه برپا می شد. در هر یک از روزهای نوروز عامه، طبقه ای از طبقات مردم (دهقانان، روحانیان، سپاهیان، پیشه وران و اشراف) به دیدار شاه می آمدند و شاه به سخنان آن ها گوش می داد و برای حل مشکلات آن ها دستور صادر می کرد. در روز ششم، شاه حق طبقات گوناگون مردم را ادا کرده بود و در این روز، تنها نزدیکان شاه به حضور وی می آمدند.

شواهدی وجود دارد که در دوران ساسانی سال های کبیسه رعایت نمی شده است. روز برگزاری مراسم نوروز در هر دوره ۴ ساله، یک روز از موعد اصلی خود (آغاز برج حمل) عقب می ماند و در نتیجه زمان نوروز در این دوران همواره ثابت نبود و در فصل های گوناگون سال جاری بود.

اردشیر بابکان، بنیان گذار سلسله ساسانیان، در سال ۲۳۰ میلادی از دولت روم که از وی شکست خورده بود، خواست که نوروز را در این کشور به رسمیت بشناسند. این درخواست مورد پذیرش سنای روم قرار گرفت و نوروز در قلمرو روم به Lupercal معروف شد.

در دوران ساسانیان، ۲۵ روز پیش از آغاز بهار، در دوازده ستون که از خشت خام برپا می کردند، انواع حبوبات و غلات (برنج، گندم، جو، نخود، ارزن، و لوبیا) را می کاشتند و تا روز شانزدهم فروردین آن ها را پابرجا نگه می داشتند. هر کدام از این گیاهان که بارورتر شود، در آن سال محصول بهتری خواهد داد. در این دوران، همچنین متداول بود که در بامداد نوروز، مردم به یکدیگر آب بپاشند. از زمان هرمز اول مرسوم شد که مردم در شب نوروز آتش روشن نمایند. همچنین از زمان هرمز دوم، رسم دادن سکه در نوروز به عنوان عیدی متداول شد.

در میان همهٔ جشن هایی که پس از اسلام در ایران به دلیل بی توجهی فرمانروایان و مخالفت اسلام گرایان به فراموشی سپرده شدند، نوروز توانست جایگاه خود را به عنوان جشنی ملی در ایران حفظ کند. دلیل پایدار ماندن نوروز در فرهنگ ایرانی را می توان پیوند عمیق آن با آیین های ایرانی، تاریخ این کشور، و حافظه فرهنگی ایرانیان دانست.

گفته می شود که عرب های فاتح ایران، پایتخت شاهنشاهی ساسانی را در روز نوروز تسخیر کردند. پس از آن، آن ها مالیات سنگینی بر برگزاری دو جشن نوروز و مهرگان وضع کردند. خلفای دو پادشاهی امویه و عباسی نیز این رویه را ادامه دادند، اگرچه بعدها خود آنها، در جشن نوروز شرکت کردند و آن را گرامی داشتند. از برگزاری آیین های نوروز در زمان امویان نشانه ای در دست نیست. در دوره عباسیان، به گفتهٔ تاریخ طبری، معتضد، مردم بغداد را از برافروختن آتش در روز نوروز و پاشیدن آب بر روی عابران بر حذر داشت ولی پس از نگرانی از احتمال آشوب مردم، فرمان خود را پس گرفت. خلیفه های فاطمی نیز چندین بار برافروختن آتش و آب پاشی در نوروز را ممنوع اعلام کردند. از نوشته های باقی مانده از سدهٔ چهارم هجری در بغداد، می توان پی برد که مردم در روزهای نوروز، لباس نو بر تن می کرده اند، به هم سیب هدیه می دادند، غذاهای ویژه می پختند و زنان نیز عطرهای ویژهٔ نوروزی خریداری می کردند. مسلمانان در این هنگام در کنار نامسلمانان شیره می نوشیدند و بر یکدیگر آب می پاشیدند.

عباسیان گاهی برای پذیرش هدایای مردمی، از نوروز استقبال می کرده اند. با روی کار آمدن سلسله های طاهریان، سامانیان و آل بویه، جشن نوروز با گستردگی بیشتری برگزار شد. در این دوره ها، با فرارسیدن نوروز، شاعران دربار در ستایش آن شعر می سرودند و به شاه، فرارسیدن نوروز را شادباش می گفتند. بیهقی از شکوه مراسم نوروز در دربار غزنویان نوشته است و تعدادی از زیباترین آثار شعری از شاعران درباری ای چون فرخی، منوچهری، و سعد سلمان در ستایش نوروز سروده شده اند.

نگاهی به تاریخ هند نشان می دهد که نوروز ریشه طولانی در فرهنگ این منطقه دارد، اما تنها از آغاز سلطنت حاکمان اسلامی در هند (زمان حکومت مغول ها) بر این سرزمین، نوروز شکوه جشنی ملی را داشته است. ابوالفتح جلال الدین محمد اکبر(۱۶۰۵–۱۵۴۲م) نقش مهمی در اشاعه فرهنگ ایرانی در سرزمین هند داشت. او در سال ۹۹۲ هجری (۱۵۸۴م)، تقویم اسلامی را منسوخ و تقویم خورشیدی ایرانیان را به جای آن رواج داد. اکبر بزرگ که زندگی نامه رسمی خود را به فارسی نوشته است، چنین توصیف می کند که با زنده کردن جشن های کهن که به مدت هزار سال از شیوع افتاده بود، شادی به خاطره های مکدر و غمگین بازگردانده شد. او در یادداشت های خود، دلیل این اقدام را ابتغای مرضیات الهی خوانده است. جشن های نوروز در سلطنت ۱۸ ساله جهانگیر، پسر اکبر شاه (۱۶۲۷–۱۶۰۵م) که بر هند و پاکستان حکومت می کرد، هر سال از ابتدای فروردین تا هجدهم جشن نوروز برپا می شد و روز نوزدهم با برگزاری «جشن شرف» پایان می یافت. بر اساس اسناد تاریخی موجود، نورجهان، ملکه ایرانی این دربار از منجمین می خواسته که رنگ مربوط به سال را به او بگویند تا دیوارها، پرده ها، فرش ها، لباس کنیزها و … را به همان رنگ تغییر دهد. در دربار پسر جهانگیر، یعنی شاه جهان، (۱۶۵۸–۱۶۲۸) که سازنده تاج محل است هم برگزاری نوروز ادامه یافت، اما نوروز در زمان محی الدین اورنگ زیب (جانشین شاه جهان)، که مسلمانی متعصب و مقتصد بود، متوقف شد.

در دوران سلجوقیان، به دستور جلال الدین ملک شاه سلجوقی، تعدادی از ستاره شناسان ایرانی از جمله خیام برای بهسازی گاهشمار ایرانی گرد هم آمدند. این گروه، نوروز را در یکم بهار (ورود آفتاب به برج حمل) قرار دادند و جایگاه آن را ثابت نمودند. بر اساس این گاهشماری که به تقویم جلالی معروف شد، برای ثابت ماندن نوروز در آغاز بهار، مقرر شد که حدوداً هر چهار سال یک بار (گاهی هر پنج سال یک بار)، تعداد روزهای سال را به جای ۳۶۵ روز، ۳۶۶ روز در نظر بگیرند. این گاهشمار از سال ۳۹۲ هجری آغاز شد.

نوروز در دوران صفویان نیز برگزار می شد. در سال ۱۵۹۷ میلادی، شاه عباس صفوی، مراسم نوروز را در عمارت نقش جهان اصفهان برگزار نمود و این شهر را پایتخت همیشگی ایران اعلام نمود.

در اسلام و به ویژهٔ آیین تشیع، به نوروز به عنوان روزی خجسته نگاه شده است و بر گرامی داشتن آن تأکید شده است. از دیدگاه شیعه، نوروز روز ظهور امام زمان است.

نوروز به طور مستمر در همه دوران تاریخی ایران کم و بیش برگزار می شده است اما در دوره بعد از اسلام در دوران صفویه بخصوص در دوران میانی صفویه این جشن نماد و سمبل ملی تر و درباری تری یافت. بعدها با نفوذ فقهای شیعی به دربار از اهمیت نمادهای ملی کاسته شد و فقاهت بر سمبل ها و نمادها چیره شد.

دربار قاجار در آستانه عید نوروز تدارک ویژه ای برای برگزاری هرچه باشکوه تر مراسم عید نوروز می دید. مراسم اصلی «سلام نوروزی» بود که در سه بخش برگزار می شد. سلام عام تحویل، سلام عام تخت مرمر و سلام خاص سر در. یک روز پیش از عید از طرف رئیس تشریفات دربار علی خان ظهیرالدوله داماد شاه برای طبقات مختلف دعوتنامه فرستاده می شد و مدعوین بایستی یک ساعت قبل از تحویل حضور به هم رسانند. سلام عام نوروز در تخت مرمر واقع در کاخ گلستان اجرا می شد.

در کتاب سفرنامه پولاک در ایران دربارهٔ مراسم نوروز در دربار آمده است که نوروز در زیر آسمان شاد و زیبای ایران جشنی است برای شادی و شادکامی. نویسنده این کتاب در تشریح آئین های نوروزی به جشن «سلام نوروزی» در دربار می پردازد و می نویسد: بیست دقیقه پیش از تحویل سال شاه وارد می شود هنگام ورود به تالار یک خواجه و چند پیشخدمت به دنبال شاه هستند. او به طرف شاه نشینی که مخصوص او تهیه شده می رود. چهارزانو روی فرش ابریشمین می نشیند و راحت و آسوده به پشتی تکیه می دهد در هنگامی که تنها چند دقیقه به حلول سال نو باقی است، نظام العلما با محلول طلا بر کاسه ای چینی رقم سال نو و زیر آن آرزوی برکت را می نویسد، اکنون دیگر منجمین علامت می دهند و توپ شلیک می شود و منجم باشی رسماً به اطلاع شاه می رساند که سال نو آغاز شده است، بلافاصله روحانیون حاضر و صاحب منصبان بانگ مبارک باد برمی دارند. از طرف مستوفی الممالک کیسه های متعدد از سکه های جدیدالضرب طلا و نقره تقدیم شاه می شود. شاه محتوی آن ها را روی یک سینی بزرگ نقره می ریزد آن ها را با هم مخلوط می کند و به هر یک از حاضران چندتایی از آن ها می دهد زیرا گرفتن سکه نو به هنگام تحویل سال میمنت دارد.

پس از انقلاب ۱۳۵۷ ایران، گروهی از روحانیان شیعه به بدگویی از نوروز و مخالفت با آیین های آن پرداختند، اما هنگامی که دلبستگی شدید مردم به این جشن را به چشم دیدند، دم فروبستند.

تا قبل از فروپاشی اتحاد جماهیر شوروی تنها کشور جهان که نوروز را به عنوان جشن ملی در تقویم خود داشته است کشور ایران بود و البته افغانستان نیز به صورت متناوب این جشن را داشته است. اما با استقلال کشورهای آسیای میانه، ابتدا جمهوری قرقیزستان و آذربایجان و سپس سایر کشورها نوروز را جشن ملی خود اعلام کردند. نوروز به عنوان یک میراث فرهنگی و جشن ملی در دوران معاصر همواره مورد توجه مردم ایران قرار داشته و هر ساله برگزار می شود. البته برگزاری جشن نوروز به صورت آشکار در برخی از کشورها توسط برخی حکومت ها برای مدت زمانی ممنوع بوده است. حکومت شوروی برگزاری جشن نوروز را در برخی از کشورهای آسیای میانه مانند ترکمنستان، قرقیزستان و تاجیکستان ممنوع کرده بود و این ممنوعیت تا زمان میخائیل گورباچف ادامه داشت. با این وجود، مردم این مناطق نوروز را به گونهٔ پنهانی یا در روستاها جشن می گرفته اند. همچنین برخی از مردم این مناطق برای جلب موافقت مقامات محلی، نام دیگری بر روی نوروز می گذاشتند؛ به طور مثال در تاجیکستان، مردم با اطلاق «جشن لاله» یا جشن ۸ مارس سعی می کردند که آیین های نوروز را بدون مخالفت مقامات دولتی به جای آورند. همچنین در افغانستان، در دوران حکومت طالبان، برگزاری جشن نوروز ممنوع بود و این حکومت تنها تقویم هجری قمری را به رسمیت می شناخت. تا پیش از سال ۲۰۰۰ میلادی، نوروز در ترکیه (که توسط کردها برگزار می شود) ممنوع و غیرقانونی بود؛ در اغلب مواقع نوروز با بازداشت کردها توسط نیروهای امنیتی ترکیه ای همراه بود. در سال ۱۹۹۲ (میلادی)، دست کم ۷۰ کرد در درگیری با نیروهای امنیتی ترکیه کشته شدند. اگرچه امروزه دولت ترکیه نوروز را به عنوان جشن بهار ترکی جشن می گیرد، اما همچنان نوروز به مثابهٔ نمادی نیرومند از هویت کردهای ترکیه است. در سال های اخیر نوروز، به معنای واقعی کلمه، جهانگیر شده است. مجمع عمومی سازمان ملل در سال ۲۰۱۰ با تصویب قطعنامه ای ۲۱ مارس برابر با اول فروردین را روز جهانی نوروز اعلام کرد.

بنا به پیشنهاد جمهوری آذربایجان، مجمع عمومی سازمان ملل روز نوروز، با ریشهٔ ایرانی را در تقویم خود جای داد.

در متن به تصویب رسیده ۴ اسفند ۱۳۸۸ (۲۳ فوریه ۲۰۱۰) توسط مجمع عمومی سازمان ملل، نوروز، ۲۱ ماه مارس جشنی با ریشه ایرانی که قدمتی بیش از ۳ هزار سال دارد و امروزه بیش از ۳۰۰میلیون نفر آن را جشن می گیرند توصیف شده است.

پیش از آن در تاریخ ۸ مهر ۱۳۸۸ خورشیدی، نوروز به پیشنهاد ازبکستان توسط سازمان علمی و فرهنگی سازمان ملل متحد، به عنوان میراث معنوی، به ثبت جهانی رسیده بود. در ۷ فروردین ۱۳۸۹ نخستین دورهٔ جشن جهانی نوروز در تهران برگزار شد و این شهر به عنوان «دبیرخانهٔ نوروز» شناخته شد.
مجمع عمومی سازمان ملل متحد با تصویب قطعنامه ای روز ۲۱ مارس برابر با ۱ فروردین را در چارچوب ماده ۴۹ و تحت عنوان ""فرهنگ صلح"" به عنوان «روز جهانی نوروز» به تصویب رسانده و در تقویم خود جای داد، طی این اقدام که برای نخستین بار در تاریخ این سازمان صورت گرفت، نوروز ایرانی به عنوان یک مناسبت بین المللی به رسمیت شناخته شد.

نخستین بار، نوروز ۱۳۹۱ را در صحن عمومی سازمان ملل و یونسکو به میزبانی ایران جشن گرفتند. بان کی مون، دبیرکل سازمان ملل نیز پیامی بدین مناسبت صادر کرد.

منطقه ای که در آن جشن نوروز برگزار می شد، امروزه شامل چند کشور می شود و همچنان در این کشورها جشن گرفته می شود. برخی آیین های نوروز در این کشورها با هم متفاوتند. برای نمونه در افغانستان ""سفره هفت میوه"" می چینند؛ اما در ایران سفره هفت سین می اندازند. شباهت و نزدیکی آیین های نوروز در جمهوری آذربایجان به آیین های نورز ایران بیش از دیگر کشورهاست.

جغرافیای نوروز با نام نوروز یا مشابه آن، سراسر خاورمیانه، بالکان، قزاقستان، تاتارستان، در آسیای میانه چین غربی (ترکستان چین)، سودان، زنگبار، در آسیای کوچک سراسر قفقاز تا آستراخان و نیز آمریکای شمالی، هندوستان، پاکستان، بنگلادش، بوتان، نپال و تبت را شامل می شود.

کردها نیز این جشن را در فاصلهٔ میان ۱۸ تا ۲۱ مارس جشن می گیرند. بنظر کردها قیام کاوه آهنگر و پیروزی او بر ضحاک را جشن نوروز نامیده اند. در هنگام نوروز، کردها با گردهمایی در بیرونِ شهرها، به استقبال بهار می روند. در این گردهمایی های نوروزی، زنان کرد لباس های رنگین پوشیده و شال های پرزرق و برق بر سر می نهند؛ مردان جوان کرد نیز پرچم های سبز و زرد و سرخ را برافراشته و با رقص و پایکوبی گرد آتش، نوروز را پاس داشته و زنده نگاه می دارند. همچنین نوروز در میان اعراب جنوب عراق رایج است و در روز نوروز آن ها به سبزه زارها و مناطق سر سبز می روند. بخصوص دیدار از ایوان مداین در این روز از جمله برنامه های اعراب جنوب و شرق عراق است. در تاریخ ۳۰ مارس ۲۰۰۹ (۱۰ فروردین ۱۳۸۸)، پارلمان فدرال کانادا، اولین روز بهار هر سال را به عنوان نوروز (Nowruz Day)، عید ملی ایرانیان و بسیاری اقوام دیگر نامگذاری کرد.

در تاریخ ۲۴ فوریه ۲۰۱۰، سازمان ملل متحد با تصویب یک قطعنامه در مقر سازمان ملل متحد، عید نوروز را به عنوان روز بین المللی نوروز و فرهنگ صلح در جهان به رسمیت شناخت.

ایرانیان بیرون از ایران به ویژه در اروپا و آمریکا و کانادا چند دهه است که جشن های نوروزی از جمله چهارشنبه سوری را به صورت گروهی برگزار می کنند.

از دوره بوش رؤسای جمهور آمریکا هر سال پیام نوروزی برای ایرانیان می فرستند. در روز چهارشنبه سوری ۱۳۹۳ برای اولین میشل اوباما در مراسم سفره نوروزی کاخ سفید سخنرانی کرد. و باراک اوباما در پیام خود گفت:

«با درود، نوروزتان مبارک و پیروز.
هفته پیش همسر من میشل کمک کرد تا در اینجا نوروز را جشن بگیریم.
این جشن بزرگداشتی بود برای فرهنگهای گوناگون، غذا، موسیقی و دوستی جوامع مهاجری که هر روزه خدمات فوق العاده ای در ایالات متحده ارائه می کنند در حالی که دور سفره هفت سین جمع می شوید، از تهران تا شیراز تا تبریز، از سواحل دریای کاسپین تا کرانه های خلیج فارس، برای برکت هایی که دارید شکرگزارید و به آینده می نگرید..»

در ۷ فروردین ۱۳۸۹ نخستین دورهٔ جشن جهانی نوروز در تهران برگزار شد و این شهر به عنوان «دبیرخانهٔ نوروز» شناخته شد. در این جشن، سران کشورهایی که نوروز را جشن می گیرند گردهم می آیند و این آیین باستانی را گرامی می دارند. هر ساله یکی از این کشورها، میزبان جشن جهانی نوروز است.

در ایران ۴ روز نخست فروردین که مصادف با شروع نوروز است، تعطیل رسمی می باشد. این تعطیلات برای مدارس تا سیزده نوروز ادامه دارد.

بخشنامه ۱۳۴۷ خورشیدی

در بخشنامه ۱۰۱۶ مورخ اول آبان ۱۳۴۷ به کلیه وزارتخانه ها و موسسات و بنگاه ها و شرکت های دولتی و وابسته به دولت و بر طبق تصمیم جلسه مورخ ۱۶ اسفند ۱۳۴۶ هیئت وزیران، در فهرست تعطیلات رسمی در ایران؛ روز اول و دوم فروردین تعطیلات رسمی اعلام شده بود.

تعطیلات نوروز اصلی ترین و طولانی ترین تعطیلات در جمهوری آذربایجان است در این کشور تعطیلات نوروز ۷ روز است و از ۲۰ مارس (۲۹ اسفند) تا ۲۶ مارس (۶ فروردین) ادامه دارد.


شاه در این مورد نیز خواسته یا ناخواسته نظر «منجم باشی» را خواسته بود و او به علت نزدیکی ستاره ها (قران کواکب) یا قمر در عقرب بودن روز دوم نوروز را برای برگزاری مراسم سلام مناسب تشخیص داده بود.

نوروز مجموعه ای از جشن ها و مناسبت ها است. جشن های سال نو یا جشن های نوروزی در ایران برنامه های متعددی دارد که ابتدا با چهارشنبه سوری شروع می شود. بعد از جشن چهارشنبه سوری آخرین پنجشنبه رفتن به مزار و آرامگاه تازه درگذشتگان است. سومین برنامه که بیشتر در خراسان جنوبی رایج است مراسم الفه است. این مراسم نیز در آرامگاه ها و قبرستان ها یا مساجد برگزار می شود و بیشتر برای تکریم و احترام به مردگان است در این مراسم شیرینی و کیک های محلی (قطاب- نان شیری - گعک) به همراه سبزه در سفره گذاشته می شود.

خانه تکانی یکی از آیین های نوروزی است که مردم برخی مناطقی که نوروز را جشن می گیرند به آن پایبندند. در این آیین، تمام خانه و وسایل آن در آستانه نوروز گردگیری، شستشو و تمیز می شوند. این آیین در کشورهای مختلف از جمله ایران، تاجیکستان و افغانستان برگزار می شود.

رسم افروختن آتش، از زمان های کهن در برخی مناطق علاقه مند به نوروز متداول شده است. در ایران، جمهوری آذربایجان و بخش هایی از افغانستان، این رسم به صورت روشن کردن آتش در شب آخرین چهارشنبه سال متداول است. این مراسم چهارشنبه سوری نام دارد. در کردستان در روز نوروز مراسم آتش نوروزی (به کردی ئاگر نه وروزی Agir Newrozî) انجام می شود. پریدن از روی آتش در ایام نوروز در ترکمنستان نیز رایج است.

همچنین رسم افروختن آتش در بامداد نوروز بر پشت بام ها در میان برخی از زرتشتیان (از جمله در برخی از روستاهای یزد در ایران) مرسوم است.

سفره های نوروزی یکی از آیین های مشترک در مراسم نوروز در بین مردمی است که نوروز را جشن می گیرند.

سفره نوروزی که امروزه در ایران به آن سفره هفت سین هم می گویند دارای دو نوع مواد هستند
در بسیاری از نقاط ایران، جمهوری آذربایجان و برخی از نقاط افغانستان، سفره هفت سین پهن می شود. در این سفره، هفت چیز قرار می گیرد که با حرف س آغاز شده باشد؛ مثل سیر، سنجد، سمنو، سیب و… به هفت سینی که چیده می شود معانی خاصی نسبت داده اند. مثلاً سیب را نماد زیبایی و تندرستی، سنجد را نماد عشق و محبت، و سکه را رزق و روزی گفته اند. سفره نوروز از زمان های کهن بوده اما به این صورت بوده است که سفره ای را پهن می کردند و در بشقاب های سفالی یا فلزی، انواع آجیل های خشک شده مانند توت خشک، برگه خشک شده زردآلو و هلو و پختیک (پخته شده و خشک شده لبو) و عسل و سرشیر خشک شده، کلوچه، قطاب و نان سرموکی و… می گذاشتند؛ تخم مرغ رنگ شده از اجزای اصلی این سفره ها بود. در این سفره، بعضی چیزها فقط جنبه زیبایی و نمادین داشت مانند تخم مرغ و آیینه؛ ولی سایر چیزها برای خوردن و پذیرایی میهمانان بوده است و هر زمان که تمام می شد بلافاصله صاحبخانه ظروف را دوباره برای میهمانان جدید پر می کرد.

اما اینکه هفت چیز با نام سین باشد، پدیده جدیدی است و مستندات تاریخی ندارد. البته سفره نوروزی همواره دارای سمبل و نمادها بوده است اما به نظر می رسد گذاشتن هفت جزء آغاز شونده با حرف سین در سفرهٔ نوروزی پدیده ای است که روایت های آن بیشتر از اواخر دوره قاجار رایج شده و پیشینهٔ تاریخی ندارد و توسط رسانه ها فراگیر شده است. یکی از ضروریات عید نوروز لباس نو و حمام رفتن بوده است، مردان و زنان قبل از فرارسیدن نوروز به حمام های زنانه یا مردانه می رفتند و شلوغ ترین روزهای گرمابه ها، همان چند روز سال نو بود. در گرمابه های قدیمی که معمولاً با چوب و هیزم در (گرخانه)Gor Khaneh یا (آتش خانه) آب داخل خزانه را که بر روی دیگ های بزرگ قرار داشتند گرم می کرد، حمامی ها لازم بوده که یک ذخیرهٔ ویژه چوب و هیزم را برای روزهای نوروز ذخیره کنند.

پهن کردن سفرهٔ نوروزی در ایران آداب و رسوم خاصی دارد و روی سفره اجزای دیگری به ویژه آینه، شمع، و آب نیز حضور دارند. از دیگر اجزای سفرهٔ امروزی می شود از ماهی و تخم مرغ رنگ شده یاد کرد.

در کابل و شهرهای شمالی افغانستان، سفره هفت میوه متداول است. در این سفره، هفت میوه قرار می گیرد، از جمله؛ کشمش سبز و سرخ، چارمغز، بادام، پسته، زردآلو و سنجد. چیدن سفره ای مشابه با استفاده از میوه خشک شده، در بین شیعیان پاکستان هم مرسوم است.

علاوه بر این، سفره هفت شین در میان زرتشتیان، و سفره هفت میم در برخی نقاط واقع در استان فارس در ایران متداول است. در جمهوری آذربایجان، عدد هفت اهمیتی ندارد و بر روی سفره های نوروزی خود، آجیل قرار می دهند.
یکی از متداول ترین غذاهایی که به مناسبت نوروز پخته می شود، سمنو (سمنک، سومنک، سوملک، سمنی، سمنه) است. این غذا با استفاده از جوانه گندم تهیه می شود. در بیشتر کشورهایی که نوروز را جشن می گیرند، این غذا طبخ می شود. در برخی از کشورها، پختن این غذا با آیین های خاصی همراه است. زنان و دختران در مناطق مختلف ایران، افغانستان، تاجیکستان، ترکمنستان و ازبکستان سمنو را به صورت دسته جمعی و گاه در طول شب می پزند و درهنگام پختن آن، سرودهای مخصوصی می خوانند. برای نمونه در افغانستان، در یکی از مشهورترین ترانه ها، این بیت به تکرار خوانده می شود:

پختن غذاهای دیگر نیز در نوروز مرسوم است. برای مثال، سبزی پلو با ماهی را در شب عید و شیرینی هایی مانند نان نخودچی تناول می شود؛ در افغانستان سبزی چلو با ماهی، در تاجیکستان باج، در ترکمنستان نوروزبامه، در قزاقستان اویقی آشار، و در بخارا نیز انواع سمبوسه پخته می شود. به طور کلی پختن غذاهای نوروزی در هر منطقه ای که نوروز جشن گرفته می شود، مرسوم است و هر منطقه غذاها و شیرینی های مخصوص به خود را دارد.

دید و بازدید عید یا عید دیدنی یکی از سنت های نوروزی است که در بیشتر کشورهایی که آن را جشن می گیرند، متداول است. در برخی از مناطق، یاد کردن از گذشتگان و حاضر شدن بر مزار آنان در نوروز نیز رایج است.
روز نوروز با بازدید و دیدار اقوام و خویشان شروع می شود. این سال ها معمولاً در شهرهای کوچک رفتن به آرامگاه شهدا و بازدید از خانواده شهدا نیز رسم شده است.

حمام رفتن و پوشیدن پوشاک نو بخشی از ضروریات روز نوروز است که افراد حتماً بایستی با لباس نو و پاک به دیدار اقوام و دوستان می رفتند. جملی کارری در سفرنامه اش می نویسد:
در قدیم معمولاً لباس قومی و ملی هر منطقه ای در ایران متفاوت بود. بخصوص هر قبیله و ایل ممکن بود نوع کلاهی که بر سر می گذاشتند متفاوت باشد و در نوروز لباس قومی معمول بوده است در بیشتر مناطق ایران یک شنل به شکل عبا مردها بر دوش می انداخته اند امروزه رئیس جمهور افغانستان از این شنل برای اعیاد رسمی استفاده می کند. از دوره رضا شاه پوشش های متفاوت قومی که بعضاً نشانه هایی از تفاخر همراه داشت برچیده شد و لباس سراسری ایران استاندارد کت و شلوار و کلاه فرنگی رسمیت یافت.

در ایران تعطیلات نوروزی معمولاً با حجم بالایی از سفرهای گردشگری همراه است. آمار این سفرها در طول سال های اخیر رو به رشد بوده است.

برگزاری مسابقات ورزشی عمومی در معابر شهری و روستایی، یکی دیگر از آیین هایی است که در برخی از کشورها به مناسبت نوروز برگزار می شود. در ترکمنستان، مردان و زنان ترکمن، بازیها و سرگرمی های ویژه ای از جمله سوارکاری، کشتی، پرش برای گرفتن دستمال از بلندی و شطرنج برگزار می کنند. برپایی جنگ خروس و شاخ زنی قوچ ها از دیگر مراسمی است که در ترکمنستان برگزار می شود.

در استان های شمالی افغانستان نیز مسابقات بزکشی به مناسبت های مختلف از جمله نوروز برگزار می شود.

مردم ایران در روز ۱۳ فروردین، به مکان های طبیعی مانند پارک ها، باغ ها، جنگل ها و مناطق خارج از شهر می روند. این مراسم سیزده به در نام دارد. از کارهای رایج در این جشن، گره زدن سبزه است. مراسم سیزده به در در مناطق غربی افغانستان، ازجمله شهر هرات نیز برگزار می شود. با وجوداین که روز سیزدهم فروردین در کشور افغانستان جزو تعطیلات رسمی نیست، اما مردم این مناطق برای گردش در طبیعت، عملاً کسب و کار خود را تعطیل می کنند. مردم این منطقه، همچنین اولین چهارشنبه سال را نیز با گردش در طبیعت سپری می کنند.

علاوه بر این، ساکنان کابل، در طول دو هفته اول سال جدید، برای گردش به همراه خانواده به مناطقی که در آن ها گل ارغوان می روید، می روند.

یکی دیگر از آیین های نوروز که در آسیای میانه و کشور تاجیکستان مرسوم است، مراسم گل گردانی و بلبل خوانی است. گل گردان ها از دره و تپه و دامنهٔ کوه ها، گل چیده و اهل دهستان خود را از پایان یافتن زمستان و فرارسیدن عروس سال و آغاز کشت و کار بهاری و آمدن نوروز مژده می دهند.

نوروز خوانی یا بهار خوانی یا نوروزی، گونه ای از آواز خوانی است که در گذشته در ایران رواج داشته است. در حال حاضر رواج این گونه آواز خوانی بیشتر در استان های مازندران و گیلان است.

در نوروز خوانی، افرادی که به آن ها نوروز خوان گفته می شود، پیش از آغاز فصل بهار، به صورت دوره گردی به شهرها و روستاهای مختلف می روند و اشعاری در مدح بهار یا با ذکر مفاهیم مذهبی به صورت بداهه یا از روی حافظه می خوانند. این اشعار بیشتر به زبان های طبری و زبان گیلکی می باشد. این اشعار بیشتر به صورت ترجیع بند بوده و توسط یک یا چند شخص، به صورت هم زمان خوانده می شود.

بسیاری از هنرمندان حوزه نوروز با دستمایه قراردادن موضوع نوروز اقدام به خلق آثاری در این زمینه نموده اند.


در جایی دیگر:

در جایی دیگر 




در جایی دیگر

همچنین:
در جایی دیگر:

در بزم اسکندر با نوشابه:





نویسندگان و نظریه پردازانی نیز بوده اند که نوروز را آیینی ناپسند و مذموم می دانستند. برخی روحانیون، پس از انقلاب ۱۳۵۷، سعی در زدودن نوروز از تقویم ایران کردند. ابوالقاسم خزعلی نیز گفت: «امیدوارم عیدغدیر جای نوروز را بگیرد». پیشتر از این نیز ابوحامد محمد غزالی در کیمیای سعادت نوشته بود: «... اظهار شعار گبران حرام است بلکه نوروز و سده باید مندرس شود و کسی نام آن نبرد…».

در دوران معاصر نیز، برخی مسئولین جمهوری اسلامی ایران، تلاش در مذهبی کردن نوروز کرده اند. به طور نمونه محمود احمدی نژاد، رئیس جمهور پیشین ایران می گوید: «نوروز روز آماده شدن برای تحقق حاکمیت الهی بر جهان است. همه ما باید نوروز را با همه خوبی هایش و پیام هایش که خلاصه در یک پیام است و آن پیام انتظار و استقبال از بهار بشریت و خرمی دوران، یعنی حاکمیت آخرین ولی خدا، منجی موعود است را گرامی بداریم.»

حسن روحانی رئیس جمهور ایران، در تازه ترین پیامک تبریک سال ۱۳۹۸ نوروز را نوروز علوی خواند،
متن پیام به این صورت بود:
«نوروز علوی بر شما مبارک باد. امیدوارم سال جدید، سال عبور از شرایط سخت فعلی در سایه امید و تلاش بیشتر باشد.
حسن روحانی رئیس جمهور»"
75,بهروز وثوقی,"بهروز وثوقی (زادهٔ ۲۰ اسفند ۱۳۱۶ در خوی) ستاره سینما و تئاتر اهل ایران است. او برادر چنگیز وثوقی و شهراد وثوقی است که هر دو در ایران به کار هنرپیشگی مشغول اند. وثوقی قبل از بازیگری در سینما، کارمند ادارهٔ دارایی و بعد دوبلور و گویندهٔ رادیو تلویزیون بود. بهروز وثوقی محبوبیتی افسانه ای میان مردم و سینمادوستان دارد، و یکی از محبوب ترین چهره های سینمای ایران بوده است.

بهروز وثوقی در آثار کارگردانان نامداری چون ساموئل خاچیکیان، ناصر تقوایی، امیر نادری، فریدون گُله، مسعود کیمیایی، خسرو هریتاش، علی حاتمی، ژان نگولسکو، رضا بدیعی، شیرین نشاط، جیمز فارگو، بهمن قبادی، جلال مقدم و شاپور قریب بازی کرده و در موفقیت بهترین فیلم های مسعود کیمیایی همچون قیصر، گوزن ها، داش آکل، رضا موتوری و خاک تأثیر فراوان داشته است.

او در طول فعالیت هنری اش بارها نامزد و برنده جوایز جشنواره های مختلف شد که از مهم ترین آن ها می توان به کسب دو مجسمهٔ سپاس بهترین بازیگر نقش اول مرد برای فیلم های قیصر و رضا موتوری، و جایزهٔ بز بالدار جشنواره جهانی فیلم تهران برای فیلم گوزنها اشاره کرد. بهروز وثوقی به خاطر نقش شمایل وارش در فیلم قیصر از سوی سینمادوستان ایرانی به «قیصر سینمای ایران» ملقب شده است!

بهروز وثوقی در سال ۱۳۱۶ در خوی متولد شد و به گفته خودش از شش ماهگی به تهران آمد و در خیابان آپادانا ساکن شد. شخصی به نام مسعود صمدی در سال ۱۳۳۴ در ۱۸ سالگی بهروز وثوقی را مطرح کرد. بازی در نقش های متفاوت و شخصیت های به یادماندنی سینمای ایران مانند داش آکل، سید در گوزن ها، مجید ظروف چی در سوته دلان، ممل آمریکایی، زائر محمد (شیر محمد) در تنگسیر، رضا موتوری، ابی نسیه در کندو، دکتر رستگار در سازش، سرهنگ نصرالله در کاروان ها وی را تبدیل به یکی از محبوب ترین بازیگران تاریخ سینمای ایران کرده است.

او از سال ۱۳۳۷ با بازی در فیلم طوفان در شهر ما به سینما آمد و تا سال ۱۳۴۷ در نقش های متفاوت اما نچندان پررنگی ظاهر شد.
نخستین فیلم سینمایی مورد توجه او صد کیلو داماد به کارگردانی عباس شباویز در سال ۱۳۴۰ بود. وی در سال ۱۳۴۸ توسط مسعود کیمیایی به فیلم قیصر دعوت شد و این نقطه شروع وی به عنوان یک بازیگر مطرح بود، بازی وی در این فیلم مورد توجه عموم و علاقه مندان به سینما قرار گرفت. جوان اول آن سال های سینمای ایران در بسیاری از فیلم به ایفای نقش پرداخته است. از جمله فیلم های مطرحی که وی در آن به ایفای نقش پرداخته است می توان به سوته دلان، ذبیح، کندو، داش اکل، خاک، بلوچ، تنگسیر، همسفر، ممل آمریکایی، رضا موتوری، دشنه، طوقی، گوزنها، سازش، کاروان ها، ملکوت، گرگ بیزار، فرار از تله، قهرمانان و زرین اشاره کرد.
بهروز وثوقی پس از آن به آمریکا رفت تا در فیلم «گربه در قفس» ساخته تونی زرین دست بازی کند که اقامت او در آمریکا با انقلاب اسلامی مصادف شد. در سال ۲۰۰۰ داوران جشنواره فیلم سانفرانسیسکو جایزهٔ آکیرا کوروساوا را به عباس کیارستمی اهدا کردند و او نیز به بهروز وثوقی تقدیم کرد. وثوقی بعد انقلاب دوستی خود را با ناصر ملک مطیعی و جمشید مشایخی حفظ نموده و به گفتهٔ خودش فقط با این دو هنرپیشه در داخل کشور در ارتباط است. هنرپیشه مشهور آمریکایی آنتونی کویین بازیگر نقش حمزه در فیلم محمد رسول الله چندین سال رابطهٔ بسیار صمیمانه ای با وی در آمریکا داشته است. وثوقی در سال ۱۹۷۸ در فیلم کاروان ها به همراه آنتونی کوئین و کریستوفر لی به ایفای نقش پرداخت. وی همیشه در قراردادهای خود از عقیده خاصی برخوردار بود و آن این بود که در فیلمی به عنوان نقش اول در ابتدای فیلم اگر نام او نوشته نمی شد، در آن فیلم ایفای نقش نمی کرد، هرچند این مسئله برای فیلم سازان هم حایز اهمیت بود و باعث پرفروشیِ اثر آن ها می گردید. در حادثهٔ آتش سوزی سینما رکسِ آبادان در مرداد ۱۳۵۷، ازدحام جمعیت برای تماشای فیلم گوزن های بهروز بود.

بهروز وثوقی در آثار کارگردانان نامداری چون ساموئل خاچیکیان، ناصر تقوایی، امیر نادری، فریدون گُله، مسعود کیمیایی، خسرو هریتاش، علی حاتمی، ژان نگولسکو، رضا بدیعی، شیرین نشاط، جیمز فارگو، بهمن قبادی، جلال مقدم و شاپور قریب ایفای نقش کرده است.

وی همچنین با بازیگران نامداری چون کامرون میچل، کریستوفر لی، آنتونی کویین، پوری بنایی، داریوش اسدزاده، جمشید مشایخی، رضا کرم رضایی، پرویز فنی زاده، فروزان، عزت الله انتظامی، گوگوش، مونیکا بلوچی، لیلا فروهر، شهره آغداشلو، ناصر ملک مطیعی، فرامرز قریبیان، رضا بیک ایمانوردی، شهلا ریاحی، پروین خیربخش، نوری کسرایی، فخری خوروش، جنیفر اونیل، محمدعلی کشاورز، بهزاد فراهانی، گلشیفته فراهانی، فرزانه تأئیدی، ایرج قادری، داود رشیدی، جیمز کارن، استوارت ویتمن، الکه زومر، بهمن مفید، جعفر والی، اکبر مشکین، ایرن زازیانس، کورنبرگ ریس و جف دانیلز همبازی بوده است.

بهروز وثوقی از ستایش شده ترین و به عقیدهٔ بسیاری از اهالی سینما و هنرمندان (مانند فریبرز عرب نیا، خسرو شکیبایی، پرویز فنی زاده، پرویز پرستویی، داریوش اقبالی، بهمن قبادی، مهدی هاشمی، فاطمه معتمدآریا، پژمان بازغی، حامد بهداد، سعید راد، شهاب حسینی، بابک حمیدیان و…) بهترین بازیگر تاریخ سینمای ایران است. آخرین کار هنری و نخستین کار بهروز وثوقی در صحنه تئاتر در ایران، بازیگری در نمایشنامهٔ ""موضوع جدی نیست"" از لویی جی پیراندلو، نویسندهٔ بنام ایتالیایی به ترجمه و کارگردانی ایرج انور بود که در تابستان ۱۳۵۷ در انجمن ایران و آمریکا به اجرا درآمد و نقش مقابل او را شهره آغداشلو به عهده داشت. تلویزیون ملی ایران این نمایش را به کیفیت عالی ضبط کرد اما هرگز پخش نشد. خسرو شکیبایی، بهمن قبادی و عباس کیارستمی از بهروز وثوقی بارها به عنوان کسی که دیدن فیلم هایش آن ها را به سینما علاقه مند کرده است یاد کرده اند. او با گوگوش، بازیگر و خوانندهٔ نامی ایران، بین سال های ۱۳۵۴ تا ۱۳۵۵، زن و شوهر بودند.



در ۱۰ خرداد ۱۳۹۷ و چند روز پس از مرگ ناصر ملک مطیعی، ۱۰۰ نفر از چهره های هنری داخل ایران از جمله ارمیا وثوقی، در نامه ای به حسن روحانی، خواستار رفع تنگناها برای هنرمندان، از جمله بهروز وثوقی شدند و خواستار بازگشت او به کشور شدند. این نامه با واکنش تند محمدجعفر منتظری، دادستان کل کشور ایران همراه شد. وی دربارهٔ کمپین هنرمندان برای بازگشت وثوقی به ایران گفت: «این اقدام حساب شده ای است که ما از پشت پردهٔ آن مطلع هستیم.
این که امروز عده ای از هنرمندان کمپینی به راه می اندازند و از فردی که فسادش در سینمای ایران علنی بود و پس از پیروزی انقلاب به دامان آمریکا فرار کرد، حمایت می کنند و قصد برگرداندن او به کشور را دارند، اقدام حساب شده ای است که از عوامل پنهان اطلاع آن داریم. هر ایرانی ای حق دارد به کشور خود بازگردد و هیچ مقامی نمی تواند مانع او شود اما اگر کسی کارهای خلاف و جرم مرتکب شده، باید بر اساس قانون با او برخورد کرد و این طور نیست که هرکس بخواهد به ایران بازگردد، برای او فرش قرمز پهن کنند.»"
100,آینه,"آینه، وسیله ای است که به علت صافی و بازتاب بالا، بر رویهٔ خود، تصویر اجسام را نشان می دهد. آینه را آیینه و آئینه هم نوشته اند.

شخص به این علت می تواند خود را در آینه ببینند که آینه نوری را که بر آن می تابد بازمی گرداند. چیزهایی از قبیل فرش و دیوارهای رنگ شده بیشتر نوری را که بر آن ها می تابد منعکس می کنند؛ ولی نوری که باز می تابانند، پراکنده می شود. اما آینه ها نور را بدون آنکه پراکنده کنند منعکس می کنند. برای جلوگیری از پراکندگی نور، سطح آینه باید بسیار صاف باشد.

شیشه به همان صورت که هست یک آینه خوب تشکیل نمی دهد. نور، به جای آنکه از آن منعکس شود، از آن می گذرد. برای آن که شیشه آیینه شود پشت آن باید با چیزی پوشیده شود تا نور از آن عبور نکند. بسیاری از آینه ها با جیوه پوشیده شده اند؛ ولی اکنون نقره بیشتر به کار می رود. بعضی از آینه ها برآمده ـ محدب ـ و بعضی فرورفته یا ـ معقر ـ هستند. این آیینه ها ممکن است چیزها را بزرگتر یا کوچکتر از آنکه هستند بنمایانند. ممکن است آن ها را درازتر و باریک تر یا کوتاه تر و ضخیم تر نشان دهند. این آیینه ها ممکن است اشیاء را وارونه هم نشان دهند. این ها همه بستگی دارد به برآمدگی یا فرورفتگی هرآینه و ساختار اولیهٔ آن.

از آینه های معروف جهان می توان به آیینه ای که در تلسکوپ رصدخانه مانت پالومار کالیفرنیا کار گذاشته شده اشاره کرد. این آینه، آینه محدب برآمده بزرگی است که طول آن ۵ متر است.

آینه ها رُویه یا سطح های گوناگونی دارند. آینه های تخت معمول ترین نوع آینه ها هستند. آینه های کروی از دیگر گونهٔ آینه ها هستند که پرتوهای نور بازتابیده از رویهٔ آن ها در نقطه ای به نام نقطه کانونی آینه به هم می رسند. بسته به دوری جسم تا آینه و نوع آینه، فاصله نقطه کانونی آینه از آن متفاوت است. واحد شمارش آینه، جام می باشد.

کهن ترین نشانه های آینه مربوط به ۶۰۰۰ سال پیش از میلاد است که در نواحی آناتولی (در ترکیه امروزی) یافت شده است. پس از آن در ۴۰۰۰ پ.م. می توان تمدن های میانرودان را نام برد. در مصر باستان کهن ترین نشانه از آینه به حدود ۳۰۰۰ پ.م. بازمی گردد. نمونه ای دیگر از وجود آینه به حدود ۳۰۰۰ سال پیش در ایران می رسد که در زمان هخامنشیان بوده است، آن ها با صیقل دادن سنگها و فلزات، آن ها را به آینه هایی شفاف تبدیل می  کردند که آثار آن در تالار آینهٔ تخت جمشید باقی مانده است. آینه های صیقل شده در آمریکای جنوبی و مرکزی به ۲۰۰۰ پیش از میلاد بازمی گردد. در چین آینه های برنجی به ۲۰۰۰ پیش از میلاد بازمی گردد. آینه های روکش شده از فلز در صیدای لبنان در سدهٔ یکم پس از میلاد یافت شده است. آینه های شیشه ای با روکشی از ورقهٔ طلا در نوشته های پلینی مهتر در کتاب «تاریخ طبیعی (پلینی)» در سال ۷۷ پس از میلاد نوشته شده است.

در زمان های قدیم آیینه را از فلز صیقلی می ساختند. کلئوپاترا، ملکه زیبای مصر، هرگز خود را در آینه ای نظیر آنچه اکنون ما داریم، ندید.

برخی از بهترین آینه های شیشه ای قدیم در ونیز ساخته شده بود؛ ولی این آیینه ها اغلب کمی موج دار بود. تا پیش از اختراع شیشه لوحه ای، توانستند آینه شیشه ای خوب بسازند.
اولین آینه های شیشه ای لوحه ای بسیار گران بود. یکی از بانوان دربار فرانسه یک بار تمامی یک دهکده خود را با یک آینه معامله کرد و از این معامله خود خشنود هم بود. لویی شانزدهم، پادشاه فرانسه در آن زمان، سرسرای باشکوهی از آینه داشت که در کاخ ورسای ساخته شده بود.

در سدهٔ ۱۲ میلادی شیشه در فرآوری آینه، به شکل گسترده به کار گرفته شد و نخستین آینه های شیشه ای که با ورقه هایی پوشیده از سرب به بازار عرضه می شدند به وجود آمدند. زمانی بعد ماهیت سمی بودن سرب آشکار گردید و به همین دلیل استفاده از مخلوط جیوه و قلع به جای سرب آغاز شد. این تغییر و دگرش ها باعث شدند که ونیز که در آن زمان محل تولید این گونه آینه ها بود به یک قطب اقتصادی تبدیل شود. با وجود این، اختراع و فراوری آینه را نباید جزو نیازهای نخست و تنها در حد یک ابزار شخصی پنداشت، امروزه کاربردهای دانشی آینه ها بسیار بیشتر از کاربردهای نخستین و نمایی آن ها هستند.

داشنمندان از مدت ها پیش ویژگی های آینه های تخت و کوژ و کاو (محدب و مقعر) را می شناختند و حتی با بهره از آن ها برای متمرکز کردن نور آفتاب وسایلی را برای به آتش کشیدن اجسام اختراع کرده بودند. حتی در این مورد افسانه ای وجود دارد که می گویند ارشمیدس دانشمند نامدار سدهٔ سوم پیش از میلاد به وسیلهٔ شبکه ای از این گونه آینه ها، کشتی های بادبانی مهاجمان رومی را به آتش می کشیده است، تا اینکه فرمانروای روم سرانجام در شب موفق به تسخیر شهر «سیراکوز» می گردد.
آینهٔ برآمده یک آینهٔ قدیمی است.

آینه ها بر پایهٔ ساختار به گونه های زیر بخش می شوند:

آینه ها بر پایهٔ جنس به گونه های زیر بخش می شوند:

بیشتر آینه ها با افزودن روکش بازتابنده به یک صفحه مناسب (معمولاً شیشه) ساخته می شوند. در بیشتر آینه ها این صفحه به دلیل آسانی ساخت، شفافیت، سختی، و توانایی داشتن رویهٔ صاف، شیشه است. روکش بازتابنده معمولاً به پشت آینه افزوده می شود تا از فرسایش و آسیب های ناگهانی در پناه بماند.

این لایه شکل داده می شود، صیقل داده می شود و پاک می شود تا سپس روکش شود. آینه های شیشه ای بیش تر با نقره یا آلومنیوم به همراه مجموعه ای از دیگر روکش ها، روکش می شوند.
کلرید قلع (II) نخست افزوده می شود، چراکه نقره نمی تواند به شیشه بچسبد. فعال سازها باعث سختی قلع/نقره می شوند. مس برای ماندگاری و دیرپایی افزوده می شود. رنگ (بیش تر موارد سبز) در پشت آینه از خراش ها و آسیب های ناگهانی جلوگیری می کند.

در برخی کاربردها، به ویژه آن ها که هزینه اهمیت دارد یا به دیرپایی بسیار نیازمندند، آینه ها از یک مادهٔ توپر مانند فلز صیقل زده، ساخته می شوند.

برای کاربردهای فنی مانند آینه های لیزری، روکش بازتابنده بیش تر به روش نشست مکنده به روی رویهٔ بیرونی لایه روکش می شود. این کار از بازتاب دوباره و از جذب نور در آینه جلوگیری می کند. آینه های فنی ارزان تر، از روکش نقره، آلومنیوم یا طلا بهره می برند (طلا بیش تر برای آینه های فروسرخ) و بازتاب های ۹۰–۹۵٪ را تا هنگامی که نو هستند، بدست می آورند. یک روکش محافظ ممکن است برای جلوگیری از اکسید شدن لایهٔ بازتابنده افزوده شود. کاربردهایی که به بازتاب بیش تر یا ماندگاری بیش تر نیازمندند، از روکش ترابرقی بهره می برند، که می تواند بازتاب هایی به اندازهٔ ۹۹٫۹۹۹٪ را در یک بازهٔ کوچک از طول موج ها بدست آورد.

از جمله کاربردهای آینه ها می توان موارد زیر را نام برد:

گاهی در ادبیات عرفانی آینه به دل شخص مؤمن اشاره دارد، آن گاه که، از زنگارها و تیرگی های ناشی از حرص، حسد، عجب، و خودبینی پاک و صیقلی شده باشد.

شعری از حافظ:"
119,ربات,"رُبات ماشینی است که معمولاً قابل برنامه ریزی توسط رایانه بوده و قادر به انجام خودکار سلسله ای از اعمال پیچیده می باشد. همچنین طبق تعریفی از بریتانیکا، ربات دستگاهی است که به صورت خودکار عمل می کند، جایگزین تلاش انسانی می شود و ممکن است در ظاهر شبیه انسان ها نباشد.

در سال ۱۹۲۰ میلادی کارِل چاپِک نویسنده اهل کشور چک برای اولین بار از کلمه ربات در نمایش نامه خود به عنوان آدم مصنوعی استفاده کرد.
کلمه ربات گرفته شده از واژه Robota در زبان چک و به معنی برده و کارگر است. (مستنداتی از این کلمه پیدا نشد)
در سال۱۹۴۰ شرکت وستینگهاوس سگی به نام اسپارکو ساخت که برای نخستین بار در ساخت آن، هم از قطعات مکانیکی و هم از قطعات الکتریکی استفاده شده بود.
دردهه ۱۹۵۰ میلادی با پیشرفت فناوری رایانه، صنعت کنترل متحول شد. یکی از اولین ربات ها، ربات های Hidden Mafia ساختهٔ جورج دوول و جو انگلبرگر در دهه های ۱۹۵۰ و ۱۹۶۰ بودند. انگلبرگر اولین شرکت رباتیک را با نام «RoboBand» بنیان نهاد و خود وی نیز امروزه پدر علم رباتیک لقب گرفته است.
در ژانویه ۲۰۱۳ چین اعلام کرد که در خصوص تولید و توسعه فناوری ساخت ربات های صنعتی پیشرفت چشمگیری داشته است. مقام های این کشور نرخ پیشرفت این صنعت را ۱۰٪ در یک سال گزارش کرده اند.

از انواع ربات:

یک ربات معمولاً یک سیستم الکترومکانیکی می باشد که با حرکت یا ظاهرش مفهومی از خود یا از ارباب خود را انتقال می دهد. از جایی که واژهٔ «ربات» هم به ربات های فیزیکی و هم به ربات های مجازی اطلاق می شود، برای ربات های مجازی لفظ «بات» بکار برده می شود که معمولاً به صورت نمایندگان نرم افزاری می باشند.

امروزه کارهای سخت دیگر برای انسان ها نمی باشد. سیستم های جدید صنعتی یا ربات ها می توانند کارگرانی باشند که سخت کار می کنند. ربات های صنعتی عموماً برای وظایف تکراری و مشخصی استفاده می شوند. اما برای استفاده از ربات های صنعتی برای جایگزینی به جای انسان ها باید دانست که ربات ها به تنهایی توان تشخیص و تصمیم گیری نسبت به موقعیت خود را ندارند. در این صورت استفاده از ربات هایی که با استفاده از تکنولوژی بینایی ماشین قابلیت دیدن داشته و با استفاده از هوش مصنوعی قابلیت تفکر دارند به ما کمک خواهد کرد تا از آن ها در مکان هایی استفاده کنیم که قبلاً توان استفاده از آن ها را نداشته ایم.

تیمی از لابراتوار هوش مصنوعی و علوم کامپیوتر دانشگاه MIT معتقدند یک راه جدید برای ساخت رباتی کامل توسط پرینتر سه بعدی یافته اند. پرینترهای سه بعدی افق های تازه ای در حوزه های مختلف علمی به وجود آورده اند که آخرین نمونه آن، امکان پرینت و استفاده از یک ربات کامل است. روش به کار گرفته شده در این تجربه، به صورتی بود که بخش های مختلف یک ربات به صورت طرح اولیه به پرینتر داده شد و با پرینت گرفته شدن پمپ های هیدرولیک و قطعات متحرک، این ربات آماده نصب موتور و باتری برای حرکت بوده و همانند ربات های بیگ داگ قابل حرکت روی سطوح مختلف است.

ربات کشنده یک اسلحه کاملاً خودکار است که بدون دخالت انسان می تواند هدف را برگزیده و با آن وارد نبرد شود. آن ها ابزارهای کشنده خودکار هستند. یک چنین ماشین هایی در حال حاضر وجود ندارند ولی به خاطر پیشرفت های سریع در رشته رباتیک ساخت آن ها به واقعیت نزدیک تر شده است. روش های فراوانی وجود دارد که این امکان را به ربات ها می دهد تا قوی تر، مؤثرتر و مستقل تر رفتار کنند، مانند ربات هایی که در صورت آسیب دیدن باز هم کار می کنند (مانند ربات شش پایی که پس از آسیب با استفاده از روش «آزمون و خطای هوشمندانه»، می تواند در کمتر از ۲ دقیقه بیاموزد که چگونه دوباره راه برود و سپس با استفاده از این روش بهترین راه را برای ادامه گام برداشتن می یابد). یا ربات هایی که در محیط های نامطمئن و بی برنامه، بتوانند تطبیق پیدا کنند و در شرایط دشوار و متفاوت همچنان به حرکت خود ادامه داده و جابه جا شوند (مانند ربات سگ بزرگ (Big Dog)). در حال حاضر مهندسان روی ربات های خودآموز متمرکزند، دیگران در حال ساخت ربات ها و موادی هستند که می توانند در صورت خرابی «خوددرمانگر» باشند.

روز آدینه، ۲۹ آذر ۱۳۹۲ (۲۰ دسامبر ۲۰۱۳)، سازندگان یک ربات فضانورد ژاپنی (به نام کایروبو) متن گفتگوی از پیش برنامه ریزی نشده این دستگاه با یک فضانورد ژاپنی (کوئیچی واکاتا) را منتشر کردند که نخستین مورد ثبت شده از گفتگوی ارادی، ابتکاری و مستقل یک ماشین ساخت انسان است. این ربات در ماه اوت با یک سفینه حامل تدارکات برای ایستگاه بین المللی فضایی به فضا پرتاب شد و روز ۱۰ اوت به این ایستگاه رسید. کایروبو و واکاتا در مورد هدیه کریسمس و بی وزنی گفتگو کردند.

کایروبو تقریباً به اندازه یک گربه کوچک است و از سیستم عامل اندروید در مغز آن استفاده شده است. مغز این ربات به شکلی طراحی و ساخته شده است که بتواند پرسش هایی را که از آن می شود پردازش کند و با استفاده از مجموعه واژگانی که در اختیار دارد، پاسخی مناسب را برای این پرسش ها بیابد. توموتاکا تاکاهاشی، طراح این ربات است.


گفتگوی کایروبو با فضانورد ژاپنی در درون ایستگاه فضایی بین المللی چند دقیقه به طول می انجامد و در طول آن، این ربات به ابراز «نظر کلی» در مورد موضوعات گوناگون می پردازد. 

ایران توانسته ربات های انسان نمایی با نام های سورنا۱ و سورنا۲ و سورنا۳ بسازد.
سورنا۳ از دو ربات قبلی پیشرفته تر است و ارتقایافتهٔ همان دو ربات قبلی است.
از قابلیت ها و توانایی های این ربات می توان به بالا رفتن از پله، حفظ تعادل روی یک پا، بیشتر شدن سرعت نسبت به نمونه های قبلی، شناسایی چهره و… را نام برد.
سورنا۱ در سال ۱۳۸۷ رونمایی شد."
130,گراز,"گراز یا خوک وحشی اورآسیا نوعی خوک است که نیای اکثر خوک های اهلی به شمار می رود. این حیوان، بومی بیشتر مناطق شمالی و مرکزی اروپا، نواحی مدیترانه ای (از جمله کوه های اطلس در شمال آفریقا) و بیشتر مناطق آسیا است. نسل این حیوان در شمال آفریقا و برخی نقاط اروپا منقرض شده است. گراز توسط انسان به نقاط دیگر دنیا از جمله بخش هایی از ایالات متحده و آرژانتین و نیز استرالیا وارد شده است. گراز دارای ناخن های درازی است و در صورت مواجهه با خطر ناخن می کشد.

این جانور در فرهنگ ایرانی نماد پیروزی است و در نام ها (مانند شهربراز) و آثار هنری ایران باستان بسیار دیده شده است.

بدن گراز بسیار متراکم است، سر بزرگ و پاها نسبتاً کوتاه است. خز او از موهای زبر و ضخیم و بلندی است که در پشت سر و گردن تا شانه و تا وسط بدن بلندتر است. رنگ آن از خاکستری تیره تا سیاه و قهوه ای متغیر است. اما در نواحی مختلف تنوع رنگی زیادی مشاهده می شود به طوری که گرازهای مایل به سفید در آسیای میانه دیده شده اند. گرازها در بچگی روشن تر همراه با خطوط قهوه ای هستند اما با بالا رفتن سن این خط ها کمرنگ تر شده و در بزرگسالی خاکستری یا قهوه ای تیره می شوند.

گرازهای نر بزرگسال از ۱۰۰ تا ۱۵۰ سانتی متر طول دارند و ارتفاعشان از شانه تا زمین به ۹۰ سانتیمتر می رسد. میانگین وزنشان بین ۶۰ تا ۷۰ کیلوگرم می باشد. با وجود این، تفاوت وزن در میان گرازها زیاد است گزارش هایی از شکار گراز به وزن ۱۵۰ کیلوگرم و حتی گزارشی از یک نمونه فرانسوی در سال ۱۹۹۹ به وزن ۲۲۷ کیلوگرم نیز شده است. گرازهای کوه های کارپات به وزن ۲۰۰ کیلوگرم ثبت شده اند و این در حالی است که گرازهای روسی و رومانیایی می توانند به وزن ۳۰۰ کیلوگرم نیز برسند.

دندان های آن ها می تواند برای دفاع و جنگیدن و حفر زمین به کار آید. عاج های یک نر بزرگسال حدوداً ۲۰ سانتیمتر می شود که به ندرت بیش از ۱۰ سانتیمتر آن بیرون از دهان می آید. اما در مواردی استثنایی طول عاج به ۳۰ سانتیمتر نیز رسیده است که در بیرون از دهان به شکل خمیده و به طرف بالا آمده است. در جنس ماده دندان ها کوتاهتر است و به طور استثنایی در ماده های مسن به صورت خم شده درآمده اند.

حساسیت بویایی گراز ۲۰۰۰ برابر انسان است.

گرازها تقریباً هر چیزی را که قابل خوردن باشد می خورند و از نظر تنوع غذایی با انسان رقابت می کنند. غذاهای گیاهی مانند ریشه و ساقه و برگ و دانه های مختلف و غلات و حبوبات و میوه جات و غذاهای حیوانی چون انواع بی مهرگان همچون حشرات و لارو آنها، کرم خاکی، حلزون، و مهره دارانی چون ماهی، جوندگان، قورباغه ها و مارمولک ها و لاشه حیوانات بزرگ.

یک گراز ۵۰ کیلویی به حدود چهار تا چهار هزار و پانصد کیلوکالری انرژی در روز نیاز دارد و بیشتر منابع غذایی خود را با کندن زمین پیدا می کند. آن ها در این جستجوها قسمت های زیرخاکی گیاهان و حیوانات نقب زن را پیدا می کنند. سرخس ها، علف فر و ریشه و پیاز علف ها از غذاهای گیاهی مورد علاقه گرازها در اروپای غربی هستند اما مهم ترین منبع غذایی آن ها در تقریباً تمام نقاط میوه درختان بلوط و راش است که کربوهیدرات کافی برای بافت چربی آن ها را فراهم می کند. آن ها در هنگام کمبود غذا به کشتزارها سر می زنند و پوست درختان و قارچ ها را هم می خورند.

گرازها گاهی حیوانات کوچک مثل بچه گوزن را هم شکار می کنند و از جوجه و تخم پرندگان هم تغذیه می کنند. گرازهای دلتای ولگا و رودخانه ها و دریاچه های قزاقستان به طور مرتب به صید ماهی هایی چون کپور و کُلمه می پردازند. شکار جوجه های حواصیل و قره قاز، صدف های دوکپه ای و موش ها و موسکرات های به دام افتاده نیز در دلتای ولگا دیده شده است. دست کم یک گزارش از شکار ماکاک رادیاتا توسط گراز در جنوب هند نیز در دست است.

گرازهای نر معمولاً در گروه های ۲۰ عددی زندگی می کنند اما گروه هائی بالای ۵۰ گراز نیز دیده شده است. ماده ها نیز معمولاً در گروه های ۳ الی ۴ عددی همراه با فرزندانشان هستند. نرها در این گروه ها نیستند و فقط ۲ یا ۳ بار در سال و مواقع جفت گیری پیدایشان می شود.

گرازهای نر چون بدنشان بافت چربی ندارد که گرمشان کند زمین را با عاج هایشان می کنند و در آن می خوابند. اما بچه ها چون قدرت حفر زمین را ندارند در کنار هم جمع می شوند. در صورتی که به آن ها حمله شود یا احساس خطر کنند می توانند به خوبی از خود دفاع کنند. نرها با حرکت سر خود از پایین به سمت بالا و با استفاده از دندان های تیز خود زخمهای بدی به دشمن وارد می کنند و ماده ها که دندان های بزرگ ندارند با دهان بزرگ خود گاز می گیرند. البته این حملات معمولاً برای انسان کشنده نیست اما انسان را بسیار بد زخمی می کند. گرازها لانه خود را در کنار آب می سازند و در طول روز در لانه می مانند اما هنگام بارندگی و وقوع سیلاب گرازها لانه را ترک می کنند.

در مناطق سردسیر گرازها در اواسط زمستان جفت گیری می کنند اما در مناطق گرمسیری زودتر از آن این کار را می کنند. در طول مدت جفت گیری چند نر و چند ماده با هم می گردند(۳ الی ۵ عدد) در طول دوره جفت گیری گرازها به نسبت قبل بسیار کمتر غذا می خورند و بیشتر آب می نوشند. قبل از زایمان ماده از چوب خشک و علوفه برای خود لانه می سازد. دوران حاملگی این حیوان ۴ ماه می باشد که در پایان این دوران ۸ الی ۱۲ بچه به دنیا می آورد. بچه ها در نوع ماده در ۱۸ ماهگی و در نوع نر کمی زودتر آماده جفت گیری می شوند.

گراز یکی از مهم ترین منابع غذایی ببر در مناطقی ست که هر دوی این حیوانات در آن حاضرند. ببرها معمولاً دسته های گراز را تعقیب کرده و یکی از اعضای مریض یا ضعیف را شکار می کنند. ببرها گراز را در مسافت های طولانی تری نسبت به دیگر طعمه های خود تعقیب می کنند، اما معمولاً از درگیری با گرازهای نر بالغ می پرهیزند. در موارد بسیاری گرازها برای دفاع از خود زخم هایی به ببرها وارد کرده اند که منجر به مرگ آن ها شده است.

گرگ دیگر شکارچی مهم گراز در برخی مناطق است. گرگ ها بیشتر به سراغ بچه گرازها می روند، هرچند شکار گراز بالغ نیز در ایتالیا، شبه جزیره ایبری و روسیه گزارش شده است. البته در درگیری با گرازهای بزرگ سال نیز گرگ به جای حمله مستقیم با یک ضربه گردن وی را زخمی می کند تا گراز از خون ریزی شدید ضعیف شده و بعد حمله نهایی را هنگامی انجام دهد که گراز بی جان شده است. در برخی مناطق شوروی سابق یک گله گرگ در هر سال به طور میانگین ۵۰ تا ۸۰ گراز را طعمه خود می کنند. در برخی مناطق ایتالیا که گراز و گرگ هم بوم اند، درصد بالای شکار گراز توسط گرگ باعث شده تا گرازها رفتاری تهاجمی را نسبت به گرگ ها و سگهای اهلی از خود بروز دهند.

کفتار راه راه نیز گهگاه از گراز تغذیه می کند. البته گویا فقط سه زیرگونهٔ بزرگ تر ساکن شمال غرب آفریقا، خاورمیانه و هند توانایی کشتن گراز را دارند.

بچه گرازهای کوچک برای چندین گونهٔ دیگر نیز شکار مهمی به شمار می روند. از جمله مارهای بزرگ همچون پایتون مشبک، پرندگان شکاری بزرگ و بسیاری از گربه سانان وحشی. بالغ ها با توجه به اندازه، قدرت و توانایی دفاعی شان عموماً هدف حمله قرار نمی گیرند هرچند آن ها نیز ممکن است شکار پلنگهای بالغ، خرسهای بزرگ (عمدتاً خرس قهوه ای) و تمساحهای بالغ شوند. تمامی شکارچیان گراز شکارچیان فرصت طلب اند و از یک فرصت مناسب برای ربودن بچه گراز استفاده می کنند. گرازهایی که به خارج از زیستگاه طبیعی خود وارد شده اند (مثل قاره آمریکا و استرالیا) ممکن است در رأس هرم غذایی قرار گیرند، اما در برخی نقاط دیگر شکارچیانی مشابه شکارچیان حاضر در زیستگاه بومی شان یعنی اوراسیا آن ها را شکار می کنند.

گراز بر اثر فعالیت های انسانی به بسیاری از نقاط دیگر دنیا از جمله قاره آمریکا و استرالیا وارد شده و امروزه این حیوان در تمامی قاره های جهان (جز قطب جنوب) و بسیاری از جزایر اقیانوسی زندگی می کند.

اهلی سازی این حیوان در نقاط مختلفی از زیستگاه های خود از جمله جنوب شرق آسیا، خاور دور و آسیای صغیر آغاز شد. در دوران های اولیه گراز وحشی یکی از منابع غذایی اصلی جوامع شکارچی بود و هنوز هم یکی از هدف های مهم برای شکار تفریحی است. شکار بی رویه نسل این حیوان را در بسیاری از مناطق از جمله بریتانیا، اسکاندیناوی، بخش هایی از شمال آفریقا، شمال ژاپن و بخش های بزرگی از شوروی سابق برانداخت. اما هنوز هم این گونه پراکندگی بالایی دارد و در بسیاری از نقاط جمعیت زیادی دارد. از آن جا که این حیوان ممکن است به مزارع آسیب های جدی وارد کند در بسیاری از کشورها یک آفت شمرده شده و حمایتی از آن در خارج از مناطق حفاظت شده صورت نمی گیرد یا شکار آن آزاد است.

انقراض این حیوان در بریتانیا احتمالاً در قرن سیزدهم صورت گرفت اما در سال های اخیر خوک های اهلی و گرازهای گریخته از اسارت به طبیعت این کشور بازگشته اند. در سوئد هم نسل این حیوان دوباره احیا شده است. در دانمارک آخرین گراز در اوایل قرن نوزدهم شکار شد. آخرین گراز وحشی لیبی در سال ۱۸۸۰ مشاهده شد، در سال ۱۹۰۰ نسل این حیوان در تونس، سودان و مصر هم منقرض شده بود. البته در ایران فراوانی زیادی دارد.

در ایران گراز بیشتر در باتلاقها دیده می شود و تقریباً هر جا باتلاقی وجود داشته باشد زیستگاه گراز است. همچنین در بوته زارهای جنوب شرق ایران و به ویژه در جنگل های بلوط کوه های البرز و زاگرس. هرچند گرازها گاهی در تابستان به مناطق مرطوب مرتفع می روند اما بیشتر در ارتفاعات پایین دیده می شوند. در اکثر مناطق گرازها در مناطقی که پوشش گیاهی متراکم باشد پیدا می شوند اما در جنوب ایران مثل دشت ارژن در دشت های نسبتاً باز و در حال چریدن بین درختان پسته وحشی دیده می شوند.

گراز با نرخ باروری بالایی که دارد طعمه فراوانی برای گوشتخواران بزرگ ایران به ویژه پلنگ است. در گذشته گراز طعمه مورد علاقه شیر ایرانی و ببر مازندران هم بود. گرازها همچنین با از بین بردن درختان در محدوده های کوچکی در جنگل به گونه های دیگر حیوانات هم سود می رسانند. در زمستان آن ها برای یافتن ریشه ها تونل می کنند و با از بین بردن پوشش یخ و برف زمین برای حیوانات دیگری مثل قرقاول و گوزن هم غذا فراهم می کنند. در کوه های البرز گاهی قرقاول ها را در حال چریدن در کنار گرازها می توان دید. هرچند گرازها مقدار زیادی از بذر درختان بلوط و مازو را می خورند اما تعداد متعادل آن ها در عمل به حفاظت از جنگل منجر می شود. چون برای خوردن ریشه گیاهان خاک سطح جنگل را زیر و رو کرده و به این ترتیب مواد گیاهی در خاک ادغام شده. لارو حشرات مضر برای درختان بیرون آمده و توسط حیوانات دیگر خورده می شوند یا از سرما می میرند. حرام بودن گوشت گراز در دین اسلام موجب شده تا شکار گراز در ایران نادر باشد. این جانور به علت از بین رفتن صیادان و دشمنان طبیعی اش مانند پلنگ و خرس، در بیشتر مناطق ایران تبدیل به یک آفت شده است و برعکس اکثر گونه های ایرانی جمعیتش در حال افزایش است."
132,آزمون تورینگ,"آزمون تورینگ روشی برای سنجش میزان هوشمندی ماشین است. آزمون به این صورت انجام می گیرد که یک شخص به عنوان آزمایشگر، با یک ماشین و یک انسان به گفتگو می نشیند، و سعی در تشخیص ماشین از انسان دارد. در صورتی که ماشین بتواند قاضی را به گونه ای بفریبد که در قضاوت خود دچار اشتباه شود، توانسته است آزمون را با موفقیت پشت سر بگذارد. برای اینکه تمرکز آزمون بر روی هوشمندی ماشین باشد، و نه توانایی آن در تقلید صدای انسان، مکالمه تنها از طریق متن و صفحه کلید و نمایشگر کامپیوتر صورت می گیرد.

تست تورینگ یک تست از توانایی ماشین است برای نمایش دادن رفتاری هوشمندانه شبیه به انسان.
آزمون تورینگ در سال ۱۹۵۰ توسط آلن تورینگ، ریاضیدان انگلیسی مطرح گردید."
136,پول,"پول یا در فارسی افغانستان پیسه در تعریف ابتدایی آن وسیله، قطعه، شی، یا چیزیست که انسان ها برای تبادل خواسته ها، خدمات، کالاها و نیازها از آن استفاده می کنند. به صورت کلّی هر چیزی می تواند به عنوان پول مورد استفاده قرار گیرد. در گذشته های دور کالاها معمولاً به عنوان پول مورد استفاده قرار می گرفتند و در بسیاری کشورهای جهان طلا و نقره به عنوان پول رایج بودند. در حال حاضر تقریباً تمام پول مورد استفاده در تمامی کشورهای دنیا اصطلاحاً پول بی پشتوانه است که به پولی اطلاق می شود که دارای ارزش ذاتی نبوده و کنترل ارزش آن در اختیار حکومت است. 

در بیشتر کشورهای دنیا پول در گردش دارای دو بخش پول مسکوک و پول بانکی است که پول بانکی اکثریت مقدار پول در گردش را تشکیل می دهد.
برای پول در حالت کلی می توان سه کارکرد متفاوت از هم برشمرد. در کارکرد اول پول وسیله مبادله است. یک کشاورز می تواند گندم خود را به یک مشتری بفروشد و از او پول بگیرد و همان پول را در ازای خرید میوه به باغدار بدهد. در این میان، پول استفاده شده توسط هر دو طرف باید به رسمیت شناخته شود و آن را معتبر تلقی کنند. همچنین استفاده از این وسیله مبادله نباید مستلزم صرف هزینه و وقت زیاد باشد.

کارکرد دوم پول، شمارندگی آن است. بدین منظور، پول کمیتی گسسته را به هر کالا یا خدمت نسبت می دهد و به کمک آن می توان دریافت ارزش یک کالا یا خدمت چقدر بیشتر از کالا و خدمتی دیگر است. لازمه این کارکرد، پوشایی واحد پول برای کالاها و خدمات متفاوت است.

در نهایت کارکرد سوم پول ذخیره سازی ارزش است؛ با کمک پول، یک تولیدکننده می تواند محصول تولیدی خود را بفروشد و پول حاصل از فروش آن را در آینده خرج کند؛ آینده ای که اگر می خواست تا آن زمان صبر کند، محصول از بین می رفت و دیگر ارزشی برای فروش نداشت. ذخیره سازی ارزش نیازمند ثبات نسبی ارزش پول در گذر زمان است. هرگونه نوسان (چه منفی و چه مثبت) این کارکرد را تحت شعاع قرار می دهد.

پول های سنتی فیزیکی این سه کارکرد را با کمک نظام سیاسی حاکم بر کشور تأمین می کنند؛ رژیم حاکم بر کشور تضمین می کند که به ازای پول چاپ شده، می توان وسایل مبادله دارای ارزش دیگر (همچون طلا و پول های رایج سایر نظام ها) را دریافت کرد.

مردم نیز به اعتبار رژیم سیاسی حاکم و تولید ناخالص داخلی، پول چاپ شده را برای مبادله معتبر می دانند. به تبع آن، هر چه از اعتبار و اقتدار رژیم سیاسی حاکم بر کشور نزد مردم کم شود یا تولید ناخالص داخلی پایین بیاید، به رسمیت شناخته شدن و معتبر دانستن پول نزد مردم کاهش می یابد و از کارایی پول به عنوان وسیله مبادله کم می شود.

به تمامی پول هایی که کارکرد آن توسط نظام سیاسی متمرکزی تضمین می شود، پول متمرکز یا پول سنتی می گویند؛ حال آن که دسته دیگری از پول ها وجود دارند که کنترل حجم و مبادلات آن توسط نهادی متمرکز صورت نمی گیرد و طبیعتاً کارکردهای آن توسط نظامی متمرکز تضمین نمی شود. دسته ای از این پول ها رمزی هستند که مشهورترین آن ها ارز رمزی موسوم به بیت کوین است.درواقع پول می تواند واحدهای اقتصادی مجزّا را یکپارچه ویا بالعکس یک واحد یکپارچهٔ اقتصادی را به چند قسمت متمایز تقسیم کند.
مثلاً یک منطقهٔ اقتصادی کلان مثل خاورمیانه، توسّط پول کشورهای مختلف به مناطق اقتصادی جدا از هم تقسیم شده.

برای نگه داری از پولی زیاد از نظر امنیتی از گاو صندوق استفاده میشود.

واژهٔ پول احتمالاً از واژهٔ یونانی ὀβελός یا ὀβολός گرفته شده است.

پولیس پولی بود که با مس ساخته می شد. بعضی از علمای لغت می گویند کلمه پولس در آغاز در فنیقیه وضع شد و از آنجا به کشورهای دیگر سرایت کرد و کلمه فلوس که هنوز در برخی از کشورهای خاور نزدیک و خاورمیانه مصطلح است همین پولس است و کلمه پول که در زبان فارسی امروزی متداول است از ریشه پولوس گرفته شده است و بر خلاف تصور بعضی از ریشه فولاد نیست.
در جوامع اولیه معمولاً مبادله کالا به صورت مبادله پایاپای انجام می گردید. در چنین سیستمی معمولاً مقدار معینی از یک کالا با مقدار معینی از کالای دیگر به صورت پایاپای مبادله می گردید. این سیستم تنها در اجتماع های کوچک قابل استفاده است و با بزرگتر شدن جوامع انسانی نیاز به مبادله به وسیله پول شکل گرفت.
در قدیم معمولاً پول یکی از کالاهای موجود در آن جامعه بود. به طور مثال در زمان قدیم در خاورمیانه جو به عنوان پول مورد استفاده قرار می گرفت یا در قاره آمریکا صدف به عنوان پول استفاده می شد. به نوشته هرودت، مردم لیدیا اولین کسانی بودند که به استفاده از سکه نقره روی آوردند. با گسترش بانک ها استفاده از رسیدهای بانکی به عنوان پول گسترش گرفت. در بین قرن های ۱۷ تا ۱۹ میلادی در بیشتر کشورهای اروپایی استاندارد طلا مورد استفاده بود که در آن پول کاغذی دارای ارزش معین و ثابتی نسبت به طلا بود. بعد از جنگ جهانی دوم در کنفرانس برتون وودز بیشتر کشورهای دنیا به استفاده از پول فیات که به دلار آمریکا ثابت شده بود روی آوردند و دلار آمریکا تنها پولی بود که ارزش آن نسبت به طلا ثابت شده بود. در سال ۱۹۷۱ و در زمان ریچارد نیکسون آمریکا به صورت یکطرفه پیمان برتون وودز را لغو نمود و از این زمان به بعد تمامی پول مورد استفاده در دنیا تبدیل به پول فیات گردید.

در مفهوم اقتصادی پول بسیار متفاوت از تعریف عمومی آن است. حجم پول آثار کاملاً بارزی در اقتصاد داشته و بر نرخ تورم، بهره، بیکاری و تولید تأثیرگذار است. در مفهوم اقتصادی پول واحدی برای اندازه گیری تولید اقتصادی و نیز واحدی برای ذخیره ارزش اقتصادی می باشد.
پول رایج باید ۵ ویژگی داشته باشد:

در بیشتر تاریخ پول مورد استفاده در تمامی کشورهای دنیا، پول کالایی بوده است. حال آنکه اکنون در تمامی کشورهای دنیا پول فیات مورد استفاده قرار می گیرد.

در این نوع پول هر کالایی می تواند مورد استفاده قرار گیرد. کالاهای رایج مورد استفاده فلزات نایاب مانند طلا و نقره یا مس بوده ولی گاهی مواد دیگری نظیر مواد غذایی، سنگ، سیگار و غیره نیز مورد استفاده قرار گرفته اند.

پول بی پشتوانه (پول فیات) پولی است که فاقد هرگونه ارزش ذاتی بوده و ارزش آن تنها وابسته به حکومت است. در این نوع سیستم با از بین رفتن حکومت پول ضرب شده توسط آن حکومت نیز بی ارزش می شود. در زمان قدیم پول تمامی کشورها معمولاً به فلزات گرانبها نظیر طلا و نقره متصل بود؛ ولی بعد از لغو یکجانبه پیمان برتون وودز از سوی آمریکا در سال ۱۹۷۱، در تمامی کشورهای دنیا پول مورد استفاده پول بی پشتوانه است. به طور مثال در پشت اسکناس های دلار آمریکا نوشته شده است که این پول legal tender است که معنی آن این است که قبول نکردن این پول برای مبادلات، غیرقانونی می باشد.
پول بی پشتوانه دارای این برتری نسبت به پول کالایی است که در صورت مخدوش شدن آن دولت صادرکننده پول هنوز آن را قبول می کند. به طور مثال می توان اسکناس دارای پارگی را با اسکناس نو تعویض نمود ولی مشابه چنین کاری در مورد پول کالایی وجود ندارد.

مسکوکات در واقع پول ضرب شده توسط حکومت می باشد که می تواند به صورت سکه یا اسکناس باشد.

پول بانکی پولی است که در یک حساب بانکی بوده و قابل برداشت از شعب بانک یا دستگاه های خودپرداز است. در تقریباً تمامی بانک های دنیا بانک از نظام بانکداری ذخیره کسری استفاده می کند که در آن بانک تنها بخشی از سپرده ها را به عنوان ذخیره نگه می دارد. پول بانکی دارای این تفاوت با پول مسکوک است که اولاً به صورت غیر فیزیکی بوده و تنها یک عدد در دفترچه حساب صاحب حساب است و ثانیاً اینکه در صورت از بین رفتن آن مؤسسه بانکی، پول ذخیره شده در آن نیز از بین می رود. سیستم بانکداری ذخیره کسری دارای خطرات تورمی زیادی است زیرا در هر بار پول جدیدی به پول در گردش هر کشور اضافه می شود. در تمامی کشورها بانک مرکزی میزان ذخیره مورد نیاز بانک را مشخص می کند.
پول در گردش هر کشور معمولاً مجموع پول مسکوک و پول درون حساب های بانکی است.
تعریف پول فدرال:
از اقسام پول بانک است که برای مصارف فدرال خرج می شود.
تعریف پول فدرال سجلّ شده:
از اقسام پول فدرال است که صرفاً جهت مصرف مشخصّی هزینه شده باشد.
تعریف پول چرب:
پول سجل داری که به هیچ صورت قابل اختلاط با اقسام دیگر را ندارد و صاحب آن را از روی آن می شناسند پول چرب می نامند.
نکته:همانگونه که اثر انگشت همه یک منحصربه فرد است پول چرب هرشخص با شخص دیگر تفاوت محتوا دارد.
تذکر:منظور از اشخاص فقط اشخاص حقوقی می باشد.
تعریف پول چیدمان:پولی که دولت جهت گسترش جایگاه های اداری هزینه می کند پول چیدمان نام دارد.
نکته:از اقسام پول فدرال است و بیشتر توسّط خزانه داری یا بانک مرکزی و با هماهنگی شورای عالی پول و اعتبار خرج می شود.

پول فقط وسیله مبادله است؛ و این دیدگاه توسط آلفرد مارشال مطرح شد؛ که از حاصل ضرب سرعت گردش پول برابر ارزش تولیدات حاصل می شود.
مکتب راکفلر:
پول به ماهیّت پشتوانه بستگی دارد و فرقی با اینکه پشتوانهٔ آن خرج شده باشد ندارد.
مکتب دولت:
پول کالا است و خودش قابل خرید و فروش می باشد.
نکته:برای کسبه و تجّار مکتب راکفلر مناسب تر است و اشخاص حقوقی باید دیدگاه دولتی داشته باشند.
مکتب رومانیائی:
پول به صرافت شخصی هزینه می شود لذا می توان بر خرج کرد آن اشکال وارد کرد.
یادآوری:این مکتب هم اکنون هم در بین دستگاه های قضائی کشورهای مختلف پیروانی دارد و ابتدا اصل را بر صرافت صاحب پول گذاشته سپس برعملکرد او اشکال وارد می کنند.
مکتب مدرن:
بیشتر بین روشن فکران رواج دارد و به پایهٔ پولی جدا برای خزانه داری اعتقاد ندارند.
نکته:در این مکتب کل موجودی اجناس و کالاهای یک کشور را یکپارچه تصوّر کرده و اگر مثلاً یک مداد خریده باشند پول خود را در گسترهٔ تمام مدادهای یک کشور به حساب می آورند.
نکته:از بابت اقتصادی بسیار دید مناسبی است و همین باعث می شود به گسترهٔ اقتصادی دیگری مثل یک شخص حقوقی احترام بگذارند.
مکتب فدرال:
گسترهٔ اقتصادی را یک جامعهٔ آماری محسوب کرده و هزینه را به حساب احتمالات می گذارند.
تذکّر۱:در بازار این مکتب رواج ناخواسته ای دارد و هرگز فکر خود را برای پیچ و تاب های شکل گیری اقتصاد فردی خسته نمی کنند.
تذکّر۲:مرز بازار آزاد و سازمان یافته همین از پیش اندیشیده شدگی است که دولتمردان نهایت احترام را به دلیل رعایت آزادی های فردی به آن می گذارند.

در دیدگاه کینز نقش بیشتری برای بخش دولتی در نظر گرفته شده است. این نوع تفکر در بعد از جنگ جهانی دوم در دنیا قدرت گرفت.
در این دیدگاه سه عامل برای تقاضای پول تعیین شده است:
در دیدگاه دولتی سفته خودش اسکناس به حساب می آید لذا برای نگهداری آن می توان در بانک حساب باز کرد.

اقتصاد اتریشی معتقد به نقش بسیار کم برای دولت در مسائل اقتصادی است. در این نوع طرز فکر چرخه پول به این صورت است که وقتی بانک با پایین نگهداشتن بیش از حد بهره پول زیاد تولید کند اثرات حبابی ایجاد شده و پس انداز از بین می رود."
144,ناخن,"ناخن بخشی از دستگاه پوششی است که فاقد عصب یا خونرسانی است. بخش های دیگر این دستگاه پوست، مو و غشاء مخاطی هستند.

صفحات حفاظتی که ناخن نامیده می شوند، انتهای انگشتان دست و انگشتان پا را می پوشانند. ناخن ها اساساً از کراتین که یک پروتئین درشت مولکول در مو و پوست است، تشکیل شده اند. ناخن ها از ماتریکس که زیر یک چین پوستی به نام کوتیکول قرار دارد و از لانولا (ماهک) که منطقه ای هلالی شکل در قاعده ناخن است، رشد می کنند.

جدا از جاذبه آرایشی، ناخن ها وظایف دیگری نیز بعهده دارند از جمله کمک به بلند کردن اجسام با ایجاد تکیه گاه برای بافت انگشتان یا دست کاری اجسام و از همه مهم تر آن که ناخن ها سلامت عمومی بدن را بازتاب می دهند.

ناخن هایی که به راحتی می شکنند و ترک می خورند از مشکلات احتمالی تغذیه ای خبر می دهند. کمبود ویتامین A و کلسیم باعث خشکی و ورقه ورقه شدن پوست می شود. کمبود پروتئین، فولیک اسید، ویتامین B که برای رشد سلول ها و احیای سلول های مرده ضروری است و کمبود ویتامین C موجب افتادن ناخن ها می شود. کمبود پروتئین باعث ایجاد راه راه های سفید بر روی ناخن ها می شود. یک نوع کمبود اسید ممکن است باعث ترک خوردن و دو نیم شدن ناخن ها شود.

مشهودترین قسمت ناخن، صفحه آن است. این قسمت بر روی بستر ناخن که یک ناحیه غنی از رگ های خونی است قرار گرفته است.

افراد به دلایل مختلفی کاشت ناخن انجام می دهند؛ برخی صرفاً برای زیبایی و برخی دیگر به دلیل مشکلات ناخن های شان و برای پوشاندن ناخن هایی که به گفته خودشان رنگ و روی زیبایی ندارد انواع کاشت را تجربه می کنند.
پالت طراحی کاشت ناخن استفاده از این ناخنها برای افرادی ناخن های ضعیف و شکننده دارند و همچنین افرادی که عادت به جویدن ناخن دارند بسیار مناسب است. چون مانع آن ها می شود. در اندازه های گوناگون و رنگ های طبیعی متنوع.

برای عمل کاشت ناخن موارد زیادی را باید رعایت کرد ابزار کاشت ناخن و مواد کاشت ناخن را باید شناخت و زیر نظر متخصص این کار را انجام داد.

ناخن ها فاش کننده بیماری ها
ناخن های قهوه ای خبر از بیماری های هورمونی می دهند.
لکه های کوچک قرمز رنگ روی ناخن ها احتمال وجود بیماری های خودایمنی را آشکار می سازند.
در نهایت اینکه قرمزی اطراف ناخن ها می توانند نشان از درماتومیوزیت باشد.

وجود سیلیسیک اسید در عصاره دم اسب از شکنندگی، ترک خوردگی، پوسته شدن ناخن ها جلوگیری کرده و سبب استحکام و تقویت آن ها می شود. در یک مطالعه بالینی کنترل شده، اثر درمانی فرآورده حاوی عصاره گیاه دم اسب، هیدروکسی پروپیل کایتوزان (HPCH) و دی متیل سولفونیل متان (DMSO) بر دیستروفی ناخن ناشی از پسوریازیس در ۳۰ بیمار (۲۰ زن و ۱۰ مرد) در محدوده سنی ۱۸ تا ۷۵ سال مبتلا به پسوریازیس ناخن خفیف تا متوسط در ۲ تا ۵ ناخن در هر دو دست به مدت ۲۴ هفته مورد ارزیابی قرار گرفته است. سنجش میزان بهبودی ناخن براساس شاخص NPSI: Nail Psoriasis Severity Index صورت گرفت. در پایان مطالعه میزان این شاخص از ۹۹/۰ ± ۸۳/۲ در سطح پایه به مقدار ۲۲/۱ ± ۱ کاهش یافته است. موارد چاله چاله شدن سطح ناخن، جدا شدن ناخن از بستر و وجود لکه های سفید روی ناخن نیز به ترتیب به میزان ۷۲٪، ۶۳٪ و ۶۶٪ نسبت به مقدار پایه کاهش نشان داده است. همچنین این عصاره سبب استحکام و تقویت ناخن های شکننده شده و به خوبی در ناهمواری ها و حفره های ناخن نفوذ کرده و موجب کاهش پوسته ریزی کراتینی می شود.
در مطالعه بالینی کنترل شده دیگر، اثر درمانی یک فرآورده حاوی عصاره گیاه دم اسب، متیونین و HPCH در ۳۶ زن دارای ناخن های با شیارهای عمودی و شکستگی لایه ای ایجاد شده در اثر مایکوز، پسوریازیس، عفونت های باکتریال یا عوامل خارجی مانند تروما، مواد شوینده شیمیایی یا رطوبت به مدت ۲۸ روز مورد بررسی قرار گرفته است. افراد شرکت کننده در این مطالعه هر شب این فرآورده را بر سطح ناخن یکی از دست های انتخاب شده به شکل تصادفی مالیده و به مدت ۶ ساعت از شستن دست ها خودداری می کردند و ناخن های دست دیگر به عنوان کنترل به شمار می آمدند. نمونه ای به شکل ماکت سیلیکونی از لایه سطحی ناخن در شرایط استاندارد از انگشت شست هر دو دست بعد از شستن فرآورده در روزهای ۰، ۱۴ و ۲۸ مطالعه تهیه گردید. پارامترهای اندازه گیری شده در روزهای مذکور شامل تغییر شکل ناخن، جدا شدن ناخن از بستر، شکستگی و شکنندگی ناخن و فاکتورهای ایجادکننده (از قبیل عوامل پاتولوژیک و خارجی) بودند. نتایج این مطالعه نشان داد که اثرات درمانی این فرآورده از روز چهاردهم درمان شروع شده است. آنالیز آماری نشان دهنده وجود اختلاف معنی دار بین گروه درمان و گروه کنترل از نظر پاسخ دهی به درمان بوده و شدت شکستگی و شکنندگی ناخن در گروه درمان نسبت به گروه کنترل کمتر بوده است. همچنین ۶۴٪ افراد کارایی این فرآورده را خوب گزارش نموده اند.

نرم و شکننده بودن ناخن ها، می تواند به دلیل خشک بودن ریشهٔ ناخن باشد. این حالت می تواند به دلیل شنا کردن، استفاده از لاک پاک کن، و ظرف شستن مداوم و بدون دستکش یا فقط به دلیل زندگی در محیطی با رطوبت کم باشد. دلایل دیگری مثل محصولات شیمیایی (برای مثال، اگر از محصولات پاک کنندهٔ شیمیایی زیاد استفاده می کنید) یا بالارفتن سن محتمل هستند. بعضی وقت ها، کم کاری زیاد تیروئید نیز باعث بروز این مشکل می شود. برای بهبود ناخن های ترک خورده، لوسیون های مرطوب کنندهٔ قوی بر روی آن ها بزنید. ناخن نیز مثل پوست، جذب کننده است و لوسیون می تواند از خشک شدن ناخن در آینده، جلوگیری کند. به گفته محققان بهتر است محصولاتی را انتخاب کنید که حاوی اسید هیالورونیک و گلیسیرین باشند. اگراین کار به شما کمکی نکرد، می توانید مصرف بیوتین را به عنوان مکمل رژیم غذاییتان نیز امتحان کنید تا سبب رشد ناخن های سالم شود. البته حتماً با پزشک خود نیز مشورت کنید.

با دقت به چند نکته ساده به راحتی از ناخن های خود مراقبت کنید و با روش های خانگی ناخن های زیبا و محکمی داشته باشید. برای مراقبت از ناخن های خود مانیکور کردن تنها گزینه موجود نیست در واقع، شما باید به طور روزانه از ناخن های خود مراقبت کنید. راه های مراقبت از ناخن شامل بخش های مختلفی همچون آشنایی و استفاده از مواد غذایی مفید برای رشد و استحکام ناخن ها و رعایت اصول بهداشتی می باشد.

۱. ناخن های خود را همیشه تمیز نگهدارید
معمولاً همه مشکلات ناخن از میکروب ها و باکتری ها شروع می شوند. برای بلند کردن ناخن های خود باید مرتباً به آن ها رسیدگی کنید. روزانه ناخن های خود را تمیز کنید و پس از شستشو دست هایتان حتماً ناخن هایتان را کاملاً خشک کنید.

این امر همچنین از تجمع خاک و باکتری ها در زیر ناخن هایتان جلوگیری می کند اما با این حال نباید در انجام این کار افراط کنید. ناخن هایی که دائماً با آب شستشو داده می شوند، به راحتی قابل شکستن هستند. برای مثال بهتر است برای شستشوی ظروف خود از دستکش استفاده شود."
149,گاز نجیب,"گازهای نجیب که بی بو و بی رنگ و بی مزه هستند، به عنصرهای هلیوم، نئون، آرگون، کریپتون، زنون، رادون و اوگانسون گفته می شود که همه در دمای اتاق گازی هستند و در گروه A8 جدول تناوبی قرار دارند. به استثنای هلیوم، تمام گازهای نجیب دارای آرایش الکترونی خارجی ns np هستند که آرایش های بسیار پایدارند.

تمامی این گازها تک اتمی هستند و به مقدار کم در اتمسفر یافت می شوند. (تنها حدود یک درصد حجم هوا را تشکیل می دهند). در بین گازهای نجیب، رادون عنصری رادیواکتیو و خطرناک است. گازهای نجیب بیشترین انرژی یونیزاسیون را داشته و الکترونگاتیویته آن ها بسیار کم و ناچیز است. این گازها نقطه ذوب پایینی دارند (هلیوم کمترین مقدار نقطه ذوب را دارد) و همگی در هوای اتاق به شکل گاز هستند.

تا سال ۱۹۶۰ میلادی تصور می شد که این گازها به علت داشتن عدد اکسیداسیون برابر «صفر» بی اثر هستند و تمایل به تشکیل ترکیب ندارند. تمامی گازهای نجیب ماکزیمم تعداد الکترون را در لایه بیرونی (آخر) الکترونی خود دارا بوده (گاز هلیم ۲ و بقیه گازها ۸ الکترون) و تمایل اندکی به گرفتن یا از دست دادن الکترون دارند که همین خاصیت موجب پایداری آنها شده است. در مورد گازهای هلیوم، نئون و آرگون ترکیب شناخته شده ای ثبت نشده ولی کریپتون در واکنش با فلوئور تشکیل ماده جامد بی رنگی می دهد. زنون هم تشکیل ترکیبات زیادی با اکسیژن و فلوئور ایجاد می کند.
تا سال ۱۹۶۲ میلادی تصور می رفت که این گازها در واقع از نظر فعالیت شیمیایی بی اثرند، ولی در آن سال مارسلین بارتلت با تهیهٔ ترکیبی به فرمول OPtF (بلورهای قرمز نارنجی) و با توجه به اینکه انرژی یونش Xe , O بهم نزدیک است (حدود ۲۷۹ کیلوکالری بر مول) به فکر تهیه OPtF افتاد و سرانجام آن را به صورت بلورهای زرد رنگ بدست آورد. به تدریج ترکیب های دیگری از Xe بدست آمد که بیشتر آن ها را می توان از XeF (که خود مانند سایر فلوئوریدهای زنون از ترکیب مستقیم در دمای قوس الکتریکی حاصل می شوند) بدست آورد. فرمول و ساختار برخی از این ترکیب ها در جدول زیر نشان داده شده است.

بر اساس تئوری های فعلی، گاز آرگون موجود در اطراف زمین از ماگماهای آتش فشانی تولید شده است، اما دانشمندان مؤسسه پلی تکنیک رنسلر در نیویورک که نتایج بررسی های خود را در مجله نیچر منتشر کرده اند، پژوهش های تازه ای را در این باره انجام داده اند. پژوهشگران فرضیه ای را مطرح کردند مبنی بر این که این گاز می توانسته از پوسته اقیانوسی آزاد شده باشد. در حقیقت پوسته اقیانوسی برعکس پوسته زمینی از کانی هایی ساخته شده است که غنی از آرگون هستند.

آرگون، نئون، کریپتون و زنون نخستین بار بین سال های ۱۸۹۴ تا ۱۸۹۸ میلادی توسط ویلیام رمزی، جان استرات و تراورس از راه تقطیر جزﺀ به جزﺀ هوای مایع بدست آمدند. رادون از راه واکنش های واپاشی رادیواکتیوی توریوم و رادیوم توسط فردریک دورن در سال ۱۹۰۰ میلادی کشف شد."
182,مس,"مس نام یک عنصر جدول تناوبی با نماد شیمیایی Cu (برگرفته از واژهٔ لاتین ""cuprum"") است عدد اتمی آن ۲۹ و عنصری فلزی با ویژگی های شکل پذیری و رسانایی گرمایی و الکتریکی بالا است. مس خالص، نرم و چکش خوار است بخشی از آن که در برابر هوای آزاد قرار دارد به رنگ قرمز مایل به نارنجی است.

هزاران سال است که از مس و آلیاژهایش استفاده می شود. در دوران روم باستان، از معدن های مس در قبرس بهره برداری می شد ریشهٔ نام لاتین مس از واژهٔ ""сyprium"" به معنی ""فلز قبرس"" (metal of Cyprus) گرفته شده است که بعدها کوتاه شده و به شکل ""cuprum"" درآمده است. ترکیب های مس معمولاً به شکل نمک های مس (II) دیده می شوند، رنگ آبی یا سبز کانی هایی مانند آزوریت و فیروزه که از گذشته به عنوان گوهر دانسته می شدند ناشی از همین فلز است. از مس در معماری ساختمانی و هنرهای تزئینی هم بهره برده می شود.

مس یک مادهٔ معدنی ضروری برای اندام های زنده است چون سهمی کلیدی در ساخت آنزیم تنفسی سیتوکروم اکسیداز سی دارد. خون نرم تنان و سخت پوستان از ماده ای به نام هموسیانین ساخته شده است. مادهٔ اصلی هموسیانین، مس است درحالی که خون ماهی ها و مهره داران دارای هموگلوبین است و مادهٔ اصلی سازندهٔ آن، آهن می باشد. اندام های اصلی بدن انسان که در آن مس یافت می شود عبارتند از: کبد، ماهیچه و استخوان ها.

""مس""،"" نقره""و"" طلا ""همگی در گروه یازدهم جدول تناوبی جای دارند از این رو برخی رفتارهای مشترک را از خود نشان می دهند. همهٔ این عنصرها پس از یک لایه الکترونی d دارای یک الکترون در اوربیتال sاند. ویژگی مشترک همهٔ این عنصرها، چکش خواری و رسانایی الکتریکی بالا است. لایهٔ الکترونی d که پر از الکترون است چندان در واکنش های میان اتمی وارد نمی شود بلکه پیوند فلزی از طریق الکترون اوربیتال s صورت می گیرد. برخلاف فلزهایی که دارای لایهٔ d نیمه پر هستند، پیوند فلزی در مس دارای ویژگی های پیوند کووالانسی نیست و نسبتاً ضعیف است. این مطلب دلیل سختی پایین و شکل پذیری بالای یک تک بلور مس است. در نگاه ماکروسکوپیک به شبکهٔ بلوری مس، در می یابیم که سختی آن زیر اثر یک تنش معلوم افزایش می یابد. از این رو مس معمولاً در قالب چندبلوری ریز که مقاومت بالاتری دارد قرار می گیرد تا در قالب تک بلوری.

نرمی مس تا حدی رسانایی الکتریکی بالا ( زیمنس بر متر) و در نتیجه رسانایی گرمایی بالای آن را توضیح می دهد. مس در مقایسه با دیگر فلزهای خالص دومین رسانای گرمایی بالا در دمای اتاق را دارد. این پدیده به این دلیل است که مقاومت در برابر جابجایی الکترون در فلزها در دمای اتاق بیشتر از پراکندگی الکترون ها در لرزش گرمایی شبکه سرچشمه می گیرد که البته این لرزش برای یک فلز نرم نسبتاً ضعیف است. بیشینهٔ چگالی جریان مجاز برای مس در هوای آزاد، نزدیک به در سطح مقطع آن است. اگر جریان از این مقدار بیشتر شود، مس انرژی گرمایی بیش از اندازه ای را پدیدمی آورد. مانند دیگر فلزها اگر مس در برابر فلزی دیگر قرار گیرد خوردگی گالوانیک روی می دهد.

مس یکی از چهار فلزی است رنگ طبیعی آن خاکستری یا نقره ای نیست. دیگر فلزهای رنگین عبارتند از: سزیم و طلا به رنگ زرد و اسمیم به رنگ آبی.

استخراج مس معمولا به 2 روش صورت می گیره:



استخراج پیرومتالوژی مس شامل 3 مرحله کلی زیر می شود:


سنگ معدن مس پس از استخراج از معدن مس و خرد شدن وارد مرحله تغلیظ مس می گردد. سنگ های مس استخراج شده کمتر از 1 درصد مس دارند. در اینجا ما مس را آسیاب کرده و به داخل سلول های فلوتاسیون می ریزیم. در این سلول کف داخل دوغ آب می جوشد و ذرات آب دوست ته نشین شده و ترکیبات آب گریز که همین ترکیبات سولفیدی هستند به روی آب می آیند. داخل این کف غلظت مس به 30 افزایش یافته است.
شامل 3 مرحله کلی زیر است:

در این مرحله ماده اولیه که عمدتاً شامل مس، آهن و گوگرد است با اکسیژن اضافی می سوزد و در آن اکسید آهن و سولفید مس تولید می شود.

سولفید مس و اکسید آهن را درون کوره برده و آنها را می سوزانیم. در نتیجه این عمل ترکیبات سولفید آهن و سولفید مس تولید می گردد. این 2 ترکیب به راحتی درون یکدیگر حل می شوند.

برای حل این مشکل و جداسازی سولفید آهن، ما به ترکیبی که درحال سوختن است،  اضافه می کنیم تا با واکنش دادن با FeO در دمای بالا و ایجاد سرباره، قادر به جداسازی سولفید آهن از ترکیب ایجاد شده باشیم.

2FeS + 3O2 + SiO2 → 2FeO.SiO2 + 2SO2 + heat

ترکیبات خارج شده از این مرحله که را میت می نامیم.

(matte = Cu2S(more)+FeS(less
در دستگاهی به نام (convertor) ما matte تولید شده در مرحله قبل را با اکسیژن اضافی مخلوط می کنیم. Convertor  شامل یک استوانه چرخان است که از دیواره های آن اکسیژن دمیده می شود. 

FeO تولید شده در این عمل مثل مرحله قبل و با اضافه کردن SiO2 جداسازی می شود.

Cu2S + O2 → 2Cu + 2S02 + heat

همان طور در فرمول مطرح شده مشخص است، مس نتیجه این معادله است. ولی این مس خارج شده، مس ناخالص است و به مس بلیستر (Blister copper) یا تاول تاول می گویند و مس هنوز خلوص مورد انتظار ما را ندارد.

نکته بسیار مهم 

همان طور که در فرمول های مطرح شده در 3 مرحله استخراج به روش پیرومتالوژی قابل مشاهده است، مقدار تولید SO2 بسیار زیاد است. معمولا کارخانه های تولید مس، مقدار زیادی SO2 تولید می کنند که یا ورود به طبیعت، آلودگی فراوانی را به وجود می آورند. به همین منظور همواره کنار کارخانه های تولید مس، کارخانه های تولید اسید سولفوریک وجود دارد که با واکنش SO2 با آب، اسید سولفوریک حاصل می گردد.

مس خارج شده از مرحله قبل، مس خالص و مدنظر ما نمی باشد. این مس را ذوب کرده و داخل قالب های خاصی ریخته گری می کنند و به مس با این اشکال آند می گویند به دلیل اینکه در مرحله بعد این قطعات را به داخل سلول های الکترولیز وارد می کنند و این قطعات ریخته گری نقش آند را در سلول های الکترولیز بازی می کنند. 

در سلول های الکترولیز از آند (مس، طلا، نقره، نیکل و...) در محلول الکترولیز حل شده و با تنظیم ولتاژ کاتد، تنها ذرات مس به کاتد می چسبند و ذرات دیگر یا به صورت محلول درآمده یا به صورت لجن در کف حمام الکترولیز باقی می مانند. این واکنش ممکن است 7 الی 14 روز طول بکشد.

کاتد همان مس خالص و مطلوب ماست و به همین صورت خرید فروش می شوند.
مس فلزی قابل انعطاف و چکش خوار است که کاربردهای زیادی مانند موارد زیر دارد:
به علت خاصیت هدایت بهتر آن نسبت به آلومینیوم، کاربرد مس در ICها به جای آلومینیوم رو به افزایش است.

«در حدود پنج هزار سال پیش از میلاد مردم غارنشین فلات ایران بر اثر تغییراتی که از لحاظ آب و هوا و تشکیل مزارع و چمنزارها به وجود آمد به دشت ها روی آوردند و زندگی تازه ای را آغاز کردند و در تمدن آن ها نسبت به دوران های پیشین پیشرفت بیشتری دیده شد. مردمی که در فلات ایران زندگی می کردند گه گاه به سفالگری و ساختن اشیاء با گل می پرداختند و با پختن آن ها از آن ها آثاری زیبا پدیدمی آوردند. آن ها در برخی اوقات مشاهده می کردند که بعضی از ظروف سفالینشان در اثر ضربه نمی شکند و همین طور در برخی اوقات از ظروفی که در آتش می نهادند ماده ای خارج می شد که پس از سرد شدن سخت می گشت. آن ها نام این ماده را مس گذاشتند و در ساخت ظروف و ابزار کشاورزی و جنگ از آن استفاده های بسیار کردند. در پایان عهد حجر پسین مردم این منطقه آلات و ابزار خود را با مس می ساختند و کم کم این گونه ادوات جای ابزار سنگی را که تا آن زمان متداول بود گرفت . ... در هزاره چهارم پیش از میلاد مردم دشت نشین فلات ایران در کار زندگی پیشرفت بیشتری کردند … با آن که سنگ در ساختن آلات و ادوات در این عهد به کار می رفت فلز نیز بیش از دوره پیش وارد صنعت گردید، مس را با چکش صاف می کردند، اما طرز ذوب کردن فلزات را نمی دانستند و با مس سنجاق و ظروف ظریف می ساختند. ... در این دوره ذوب مس نیز متداول شد و آلات و ادوات را به شیوه ریخته گری ساختند. در سکونت گاه های دوره مزبور چاقوها و دشنه هایی با تیغه مسین به دست آمده است. همچنین در حفاری های سیلک کاشان مقداری آئینه مسی جهت آرایش به دست آمده است. از ویژگی های این دوره وجود گوشواره هایی از طلا و لاجورد است.»

مس برای تعدادی از تمدن های قدیمی ثبت شده، شناخته شده بود و تاریخ استفاده از آن حد اقل به ۱۰٬۰۰۰ سال پیش می رسد. یک آویزه مسی، متعلق به ۸۷۰۰ سال قبل از میلاد در شمال عراق کنونی پیدا شد. نشانه هایی مبنی بر ذوب و خالص کردن مس از اکسیدهای آن مانند مالاکیت و آزوریت تا سال ۵۰۰۰ قبل از میلاد وجود دارد. در عوض اولین نشانه های استفاده از طلا تقریباً به ۴۰۰۰ سال قبل از میلاد بر می گردد.

مصنوعات مسی و برنزی که از شهرهای سومری و مصنوعات مصری که از مس و آلیاژ آن با قلع یافت شده تقریباً متعلق به ۳۰۰۰ سال قبل از میلاد هستند. در یکی از اهرام یک سامانه لوله کشی با مس پیدا شده که مربوط به۵۰۰۰ سال پیش است. مصریان دریافتند افزودن مقدار کمی قلع، قالب گیری مس را آسان تر می کند بنابراین آلیاژهای برنزی که در مصر کشف می شوند تقریباً قدمتی همانند مس دارند. استفاده از مس در چین باستان حداقل به ۲۰۰۰ سال قبل از میلاد مربوط بوده و تا ۱۲۰۰ سال قبل از میلاد در این کشور برنز مرغوب ساخته می شده است. در نظر داشته باشید چون مس به راحتی برای استفاده و کاربرد مجدد ذوب می شود، دوران ذکر شده تحت تأثیر جنگ ها و کشورگشایی ها قرار می گیرد. در اروپا مرد یخی [Ötzi]، مردی که به دقت نگهداری می شود و متعلق به ۳۳۰۰ سال قبل از میلاد بوده و در شمال کشور ایتالیا نزدیک مرز اتریش یافت شده است، تبری با نوک مسی در دست دارد که درجه خلوص فلز آن ۹۹٫۷٪ می باشد. مقدار زیاد آرسنیک موجود در موهای او نشان دهنده سرو و کار او با پالایش مس می باشد.

استفاده ار برنز در مرحله ای از تمدن به قدری فراگیر بود که آن مرحله را عصر برنز می نامند.
برنج برای یونانیان شناخته شده بود اما اولین بار به صورت گسترده توسط رومیان بکار رفت.
به خاطر زیبایی درخشانش- به طوری که در باستان برای ساخت آئینه از آن استفاده می شد -و نیز به دلیل ارتباط آن با قبرس که مربوط به الهه بود، در اسطوره شناسی و کیمیاگری فلز مس با ایزدبانو های آفرودیت و ونوس پیوند دارد. در کیمیاگری علامتی را که برای مس در نظر گرفته بودند، علامت سیاره ناهید نیز بود.

مس معمولاً به شکل معدنی یافت می شود. کانی هایی مثل آزوریت، مالاکیت و برنیت همانند سولفیدهایی از جمله کالکوپیریت (CuFeS2)، کوولین (CuS)، کالکوزین (Cu2S) یا اکسیدهایی مانند کوپریت (Cu2O) از منابع مس هستند.

آلیاژهای بسیاری از مس وجود دارد برنج آلیاژ مس و روی است و برنز آلیاژ مس و قلع است.
متداول ترین حالات اکسیداسیون مس شامل حالت مربوط به مس یک ظرفیتی cuprous، 1+Cu و حالت cupric،2+Cu می باشد.

کربنات مس به رنگ سبز است که به وسیلهٔ آن ظاهر منحصر به فرد بام ها یا گنبدهای با پوشش مس روی بعضی ساختمان ها ساخته می شوند.

اکسیدهای مس (مانند:اکسید مس ایتریم و باریم ۷δ Yba2Cu3O یا YBCO) پایه های بسیاری از ابر رساناهای غیرمعمول را تشکیل می دهند.

ترکیبات دیگر: سولفید مس

ظهور مقاومت میکروب ها در برابر آنتی بیوتیک ها جان میلیون ها انسان را تهدید می کند. پس از آزمایش های کلینیکی و آزمایشگاهی بسیار در کشورهای مختلف جهان، ثابت شد که بسیاری از میکروارگانیسم های مقاوم به آنتی بیوتیک، روی سطوح مسی کشته می شوند. . در سال ۲۰۰۸ سطح مس به عنوان اولین ماده جامد ضد میکروبی؛ قارچ کش، باکتری کش و نابودکننده ویروس، توسط آژانس حفاظت محیط زیست آمریکا (آژانس حفاظت محیط زیست ایالات متحده آمریکا) به ثبت رسید. و بیش از ۴۷۹ آلیاژ مس (جرم مس موجود در آلیاژها حداقل باید ۶۰٪ باشد) برای حفظ سلامت عمومی به ثبت رسیده است.

نتایج آزمایش ها از این قرار است: سطح مس به طور پیوسته آلودگی باکتریایی را در مدت دو ساعت به ۹۹٬۹ درصد کاهش داده و حتی پس از آلودگی مجدد، آلودگی کاهش می یابد. سطح مسی بازدارنده شکل گیری و رشد باکتری در طول مدت دو ساعت است.
مشاهده شده است که مس با سرعت 8-7 logدر ساعت میکرب ها را می کشد. هنوز هیچ میکروارگانیسمی کشف نشده است که بتواند در تماس با سطح مس مقاوم باشد. مس نه تنها باکتری و عوامل بیماری ویروسی را می کشد بلکه همچنین به سرعت اسید نوکلئیک ماده ژنتیک را نابود می کند و از این روی است که سلول باکتری هیچ شانسی برای موتاسیون و راهی برای ورود به میکرب های دیگر را ندارد، فرایندی که انتقال افقی ژن - HGT - خوانده می شود. در نتیجه از گسترش نسل بعدی باکتری پیشگیری می شود. سطح مس با نحوه اثر طیف وسیع ضد میکروب، باکتری کش، ضدویروس و قارچ کش است.

برآورد شده است که حدود ۸۰٪ بیماری های عفونی از راه تماس منتقل می شوند. استفاده از سطوح مسی در بیمارستان ها به ویژه در ICU برای دستگیره درها، شیر آب و اهرم سرویس بهداشتی، فلز تخت بیمار، میله میز بیمار، آنژیو کت، محل تماس زنگ ها و چراغ ها، نه تنها چرخه انتقال آلودگی میکربی را مختل می کند بلکه فعالانه خطر مقاومت باکتریایی را کاهش می دهد و مانع شیوع عفونت به دیگران می شود. در یک آزمایش کلینیکی انجام شده با استفاده از سطوح مسی در ICU میزان عفونت های بیمارستانی به میزان ۸۵٪ کاهش یافته است. این استراتژی، در کنار رعایت بهداشت دست ها و اصول بهداشتی معمول می تواند حرکت به سمت نابودی کابوس مقاوم بودن میکروب ها در برابر آنتی بیوتیک ها باشد.

خاصیت ضد میکربی نقره ذاتاً قوی تر از مس است. اما کارایی ضد میکربی سطح نقره، تنها در دمای بالا (۳۵ درجه سانتیگراد) و رطوبت بالا (۹۰٪ یا رطوبت نسبی بیشتر) عمل می کند. در حالیکه، سطح مس در دمای معمولی اتاق (۲۲ درجه سانتیگراد) و رطوبت عادی(۵۰٪) توانایی کشتن ۹۹٫۹٪ میکرب ها را دارد.
تا پیش از این مطالعه، نقره برای دمای عادی اتاق که در بیمارستان هم وجود دارد، آزمایش نشده بود. در تحقیق آزمایشگاهی انجام شده در ماه مه۲۰۱۰ روی باکتری MRSA، در بیمارستانی در شهر بیرمنگام، مشاهده می شود که سطح مس با سرعت log 7، در مدت ۷۵ دقیقه، باکتری را نابود کرده است. اما سطوح دارای نقره در مدت ۳۶۰ دقیقه، کارکرد معناداری نداشته اند.

وجود مس برای کلیه گیاهان و حیوانات عالی ضروری می باشد. مس در آنزیم های متنوعی، از جمله در سیتوکروم اکسیداز سی و آنزیم حاوی Cu-Zn به نام superoxide dismutase وجود دارد و فلز اصلی در رنگدانه حامل اکسیژن hemocyanin است.RDA برای مس در بزرگسالان سالم ۹/۰ میلی گرم در روز می باشد.
مس در جریان خون عمدتاً روی پروتئین پلاسمایی بنام ceruloplasmin حرکت می کند. اگرچه مس اول در روده جذب می شود، این عنصر همبسته با آلبومین به سوی کبد منتقل می شود.
یک حالت ارثی که بیماری ویلسون نامیده می شود موجب باقی ماندن مس در بدن و عدم ورود آن به صفرا توسط کبد شود. این بیماری در صورت عدم درمان می تواند منجر به آسیب های کبدی و مغزی شود.

مس نیز به مقدار بسیار کم در تولید کلروفیل، پروتئین، کربوهیدرات ها و همچنین در فعال ساختن برخی از آنزیم ها مورد نیاز است. در صورت کمبود مس برگ ها کوچک مانده و سرشاخه های جوان را دچار برگ سوختگی می کند. هر چه واکنش خاک اسیدی تر باشد، مس قابل استفاده تر است. برای رفع کمبود مس از سولفات مس به تنهایی و گاهی مخلوط با آهک (به نام ترکیب بردو ) استفاده می شود.

مس به فرایند سوخت و ساز بدن کمک می کند، سلول های مغزی با کمبود مس در انجام کارهای خود ناتوانند یا بسیار ضعیف عمل می کنند، مس باعث کمک در جذب و استفاده آهن در بدن می شود. مس یکی از مواد اولیه بسیاری از آنزیم های حیاتی بدن است. مس یک آنتی اکسیدان است و رادیکال های آزاد را نابود می کند که این به بدن کمک می کند تا با رادیکال های آزاد و آسیب های آن ها مانند پیری زودرس، سرطان، تخریب سلول های بدن و غیره مقابله کند. مس توسط سلول های انسان از جمله سلول های مغزی مورد استفاده قرار می گیرد تا آنجا که در عمل کردهای مغز نقش پایه ای دارد. سلول های خون برای رشد و ادامه حیات نیازمند مس هستند.

اولین سند پزشکی نوع بشر پاپیروس اسمیت است که بین سال های ۲۶۰۰ تا ۲۲۰۰ پیش از میلاد نوشته شده است. به گواه این اثر، از مس برای ضدعفونی زخم ها و پاکی آب آشامیدنی استفاده می کرده اند. به علاوه یونانی ها، رومی ها و ازتک ها، چینی ها برای درمان اعضای لرزان (احتمالاً منظور صرع بوده است)، درمان زخم های سوختگی، بیماری های پوستی مانند جرب، همین طور لک های پوستی روی گردن و گلو درد از مس سود می جستند. در حالیکه در ایران باستان و هند از مس برای عفونت های چشمی، عفونت های پوستی و عفونت دستگاه تناسلی استفاده می شد. گزارش مستندی وجود دارد که سربازان یونانی برای جلوگیری از عفونت زخم، قسمتی از شمشیر برنزی را به درون زخم باز وارد می کردند.

بدن می تواند مس اضافی را دفع کند اما به دلیل تداخل در جذب مس و روی، دریافت بیش از اندازه مس باعث عدم جذب روی می شود و بالعکس، در هر دو حالت پیامدهای آن برای بدن می تواند جدی و حتی کشنده باشد.

علاوه بر تعداد زیادی رادیوایزوتوپ، دو ایزوتوپ پایدار Cu-۶۳ و Cu-۶۵ موجود است. تعداد بسیار زیادی از این رادیوایزوتوپ ها دارای نیمه عمرهایی به مقیاس دقیقه یا کمتر دارند، طولانی ترین نیمه عمر متعلق به Cu-۶۴ است که مدت آن ۷/۱۲ ساعت، با دو حالت فرسایشی که منجر به محصولات جداگانه می شود.

مس در ایران

ایرانیان به دلیل سهولت دسترسی به معادن مس در هزاره پنجم ق. م اولین تولیدکننده، مصرف کننده و صادر کننده لوازم و کالاهای مسی در آن زمان بودند. از مهم ترین مراکز مس آن دوره به شهداد کرمان اشاره کرد.

مس خالص را می توان به کمک باز پخت به صورت نورد گرم چکش کاری و خروج از قالب شکل داد؛ که قابل استفاده در محوطه سازی و کارهای فضای باز را پیدا می کند. همچنین برای سختی بیشتر در حرارت بیشتری تا حد سرخی آن را نگه داشته و سپس داخل آب می کنند.

امروزه کاربرد مس در HVAC، ذخیره و انتقال آب، لوله کشی فاضلاب و نیز تبدیل جریان متناوب به مستقیم، فیلترها و کولرهای آبی برای تضمین سلامت توصیه می شود. مس در پزشکی و دامپزشکی نیز استفاده می شود. تحقیق کاربرد مس در داروهای ضد تکثیر سلولی و سرطان نیز ادامه دارد. و
قلمزنی
از ترکیب های مس به عنوان مهارگر باکتری، باکتری کش، قارچ کش و نگهدارندهٔ چوب استفاده می شود.

مس برای لوله کشی آب سرد وگرم، مخازن آب گرم، پوشش بام، آب بندی و همچنین به عنوان هادی الکتریسیته کاربرد دارد. مقدار اندکی از مس به فلزات دیگر برای اهداف مختلف مثل افزایش مقاومت در برابر پوسیدگی در فولاد سازه ای، سهولت کار با چدن و افزایش مقاومت در آلومینیم، اضافه می شود.
ورقه نازکی از مس یا آلیاژهای آن به صورت آبکاری روی فلزات مختلف یا پلاستیک کشیده می شود و سطوح آن ها را هادی می نماید که در صنعت کاربرد زیادی دارد. از مس برای تهیه رنگ های شیشه و سرامیک نیز استفاده می شود. همچنین از نمک های مس برای محافظت چوب ها بهره می برند.

با تمامی ترکیبات مس باید طوری رفتار شود گویی سمی هستند (مگر خلاف آن مشخص باشد). این فلز در حالت پودری خطر آتش زایی دارد. ۳۰ گرم سولفات مس برای انسان کشنده است. مس موجود در آب آشامیدنی با غلظتی بیش از ۱ میلی گرم در لیتر موجب لک شدن لباس ها و اقلام در آب می گردد. مقدار بی خطر مس در آب آشامیدنی انسان بر حسب منبع آن متفاوت است اما مرز آن بین ۱٫۵ تا ۲ میلی گرم در هر لیتر می باشد.

وجود معادن متعدد مس در ایران و صادرات آن به سایر کشورها باعث شده تا ایران تأمین کنندهٔ حدود ۳ درصد از ذخایر مس دنیا باشد. به عنوان مثال طی ۷ ماهه اول سال ۹۵ حدود ۲۰۰ کیلوگرم شمش مس به دیگر کشورها صادر شده است، که چیزی در حدود ۱٬۱۹۳٬۳۷۶ دلار می باشد.

1- کانسارهای مس در ایران با نگرش ویژه به استان سمنان، حسین بی باکیان سنگسر، سید علیرضا آشفته، انتشارات فرهیختگان دانشگاه، چاپ اول 1399، 978-600-235-165-4"
183,بز,"بُز (نام علمی: ""Capra aegagrus hircus"") حیوانی است اهلی از راستهٔ زوج سُمان (Artiodactyla)، خانوادهٔ گاوسانان (Bovidae)، زیرخانوادهٔ بزیان (Caprinae)، جنس بزها (Capra).
«بُز» گونه ماده و «کَل» گونه نر این حیوان می باشد.

به بچه بز یا بزِ خردسال، ""بُزغاله"" گویند. به بزغالهٔ شیرمست یا بزغاله شش ماهه ""کهره"" می گویند. بز بالغ نیز «پازن» و بز غالب (آلفا) گله تکشاد یا تَکّه نام دارد.

نخستین نشانه های اهلی سازی بز در ایران یافت شده که مربوط به حدود ۱۰٬۰۰۰ سال پیش از میلاد است.
فصل و سن زادآوری بز به آب و هوا ٬ نوع و میزان غذا و نژاد بستگی دارد. در مناطق گرمسیری استوایی بز در تمام طول سال می تواند زاد آوری کند. اما در مناطق معتدل و سرد فصل زاد آوری اواخر تابستان تا اواخر زمستان است. آغاز سن زادآوری بز معمولا از ٧ ماهگی تا ١٩ ماهگی است٬ اما اغلب بزها تقریبا در یک سالگی قادر به تولید مثل هستند.

عمر بز معمولا میان ٨ تا ١٢ سال و بطور متوسط ١٠ سال است. فصل تولید مثل بز در ایران معمولا اواخر تابستان و اوایل پاییز است. دوره آبستنی تقریبا پنج ماه است و بزغاله ها معمولا در اسفند ٬ فروردین و اردیبهشت متولد می شوند. بز یک تا دو و گاهی سه بزغاله می زاید. بزغاله بسیار چالاک و بازیگوش است و چند ساعت پس از تولد می تواند به همراه مادرش حرکت کند.
بز اهلی نژادهای گوناگون دارد که در سراسر جهان پراکنده اند و به احتمال زیاد منشاء آنها پازن یا بز وحشی ایرانی بوده است. امروزه بیش از ٣٠٠ نژاد بز اهلی ٬ با ویژگیهای مختلف ٬ در سراسر جهان دیده می شوند ٬ که شماری از آنها از نظر اقتصادی و زندگی انسان اهمیت فراوان دارد. مثلا نژادهای آنقره و کشمیر را برای تولید کرک و موی آنها و نژادهای سانن ٬ توگن بورگ و چند نژاد اصلی دیگر را برای تولید شیر فراوان و بعضی نژادها را برای تولید گوشت پرورش می دهند.

نوعی نژاد بسیار کوچک بز را در افریقا ٬ برای گوشت آن و در آمریکای شمالی به عنوان حیوان دست آموز خانگی پرورش می دهند و دانشمندان برای تحقیقات آزمایشگاهی از آن استفاده می کنند. در بخشهایی از آسیا و آفریقا طبق سنتهای رایج ٬ نگهداری گله های بزرگ بز را نشانه برکت و ثروت می دانند. بز تقریبا هر نوع گیاه ٬ حتی گیاهان تلخ مزه و خارهای بیابان را می خورد. از این رو گله داران بزرگ از بز برای پاکسازی مراتع خود از این گونه گیاهان بهره می گیرند.
نخستین شواهد از اهلی سازی بز در جهان متعلق به منطقه گنج دره کرمانشاه ایران است (حدوداً ده هزار سال قبل از میلاد) که نشان دهندهٔ پرورش سازمان یافتهٔ این حیوان است. گونه های والد Capra hircus aegagrus است که هنوز به طور وحشی (بز کوهی) از ترکیه تا بلوچستان یافت می شود.

بز در اوستا یاشت ۱۴٫۲۵ به عنوان یکی از اشکالی که Vərəθraγna اختیار می کند ذکر شده؛ در وندیداد ۵٫۵۲ شیر بز در زمره غذاهایی که زنانی که بچه مرده می زایند ممکن است مصرف کرده باشند آمده  است. دو لفظ دیگر اوستایی، ازه «بز نر» و اسچانی «-بچه» در نیرنگستان و در دادستان ایک دنیگ در فهرست حیواناتی که قربانی می شوند و در پوندهیشن که گفته می شود کوجمترین گوسپند است ذکر شده. در بوندهیشن پنج سرده بز ذکر شده اند.

گونه های اهلی بز در جهان ایرانی در کل به طور سازمان یافته مورد مطالعه قرار نگرفته اند، و تلاشی در جهت بهبود ژنتیکی آنها هم صورت نگرفته  است. به نظر می رسد همگی به یک نوع تعلق داشته باشند، و شاخ های شمشیرگونه داشته باشند. مقطع آن دراز یا قدری مقعر است و پشم بلند سیاه یا به ندرت قهوه ای تیره ای دارد. واریاسیون های اصلی منطقه ای، که بازتاب دهندهٔ محیط زیست آن ها (استپ یا کوه) هستند، درازی مو رنگ بندی سر و سم و فرم و درازی گوش ها و الی آخر هستند. وجود بزهای گونهٔ آنکارا در ایران و افغانستان محتمل است ولی جایی ثبت نشده، مثالهای منزوی را ممکن است بتوان در نتیجهٔ موتاسیون ها یافت ولی نه آن طور که در ترکیه رخ می دهد، از طریق تولید مثل گزینشی.

جمعیت بزها در جهان حدود ۶۶۶ میلیون رأس و در ایران حدود ۲۰ میلیون رأس تخمین زده شده است. این ارقام به وضوح اهمیت بز در جهان و ایران را نشان می دهند. در واقع، گرچه این حیوان در بازار ایران کمتر از گوسفند ارزش دارد، در تمامی نواحی که از دامداری امرار معاش می کنند به دلیل گسترهٔ محصولاتش و آسانی نگهداری بسیار مورد توجه است. بزها چیزهایی را می خورند که گوسفند نمی تواند بخورد، حتی در اراضی تعریف نشدهٔ حومهٔ شهرها، و نقش غیرقابل انکاری در مسیر سازی دارند. بدین ترتیب برای فقرا در ایران و افغانستان و بسیاری دیگر از مناطق خشک مانند آفریقا، بز نقشِ هم گاو و هم گوسفند را ایفا می کند.

فهرست کشورها بر اساس بیشترین تعداد بز زنده در سال ۲۰۱۸"
189,گیو,"گیو یکی از سرشناس ترین پهلوانان ایرانی در حماسه ملی ایران در دوران های پادشاهی کیکاوس و کیخسرو است. بر پایهٔ شاهنامه او پسر گودرز و پدر بیژن است. تبار گیو با میانجی پدربزرگش کشواد، به کاوه آهنگر می رسد. گیو احتمالاً چهره ای تاریخی در دوران اشکانیان بوده است که برخلاف داستان های سنتی، پدر گودرز دوم اشکانی بوده است که در نیمه های سده نخست میلادی به همراه وردان اشکانی بر تخت شاهی اشکانیان نشسته بوده است.

طبری نام او را به گونهٔ بی نوشته است و حسن بن محمد قُمی که او را بنیان گذار یکی از روستاهای قُم برشمرده، نام او را بیب نوشته است. بر پایهٔ گفتهٔ نلدکه، بیب و بی گونه هایی از صورت کهن تر نام او هستند که نخست «ویو» بوده است و حمزه اصفهانی و نویسندهٔ گمنام مجمل التواریخ این صورت را در نوشته هایشان ضبط کرده اند. برجسته ترین کار گیو جستجوی هفت سالهٔ او در ترکستان برای یافتن کیخسرو و بازگردادن او به ایران است. به پاس این یاری گیو، زره ویژهٔ سیاوش به او پیشکش شد. دیگر کارهای برجسته گیو خون خواهی کشته شدن برادرش بهرام است که به دست داماد افراسیاب که تژاو نام داشت، کشته شد. در نبرد یازده رخ نیز او کار برجستهٔ دیگری انجام داد و گُروی زره که کشندهٔ سیاوش بود را در نبردی تن به تن شکست داده و کشت.

گیو همچنین داماد رستم (از طریق وصلت با بانو گشسپ) بود. در شاهنامه او تنها دارای یک فرزند به نام بیژن است. بروز احساسات پدرانه از گیو در جای جای شاهنامه صحنه های دل انگیزی می آفریند که خطوط شخصیت او را پررنگ می کند.

سرانجام کار گیو در شاهنامهٔ فردوسی این است که او همراه چهار پهلوان دیگر همراه کیخسرو می شوند تا او را در سفر خود به سوی پروردگار همراهی کنند. علی رغم گوشزدهای کیخسرو که فقط کسانی که از فرّ ایزدی برخوردار باشند می توانند این راه را طی کنند وگرنه نابود یا ناپدید خواهند شد، پنج پهلوان (از جمله گیو) تصمیم گرفتند که با کیخسرو همراه شوند. سرانجام پس از برگذشتن کیخسرو بسوی عالم بالا، هر پنج پهلوان گرفتار برف و بوران شده و همانجا ناپدید شدند.

داستان بالا از مرگ گیو با آنچه که در بندهشن آمده اختلاف دارد. در بندهشن او را از جاویدانان برشمرده اند که در پایان سوشیانت را همراهی می کند. در بندهشن از او به گونهٔ Beirazd i kūxšišn kardār (بِیرزد کشتی گیر) یاد شده است. فردینان یوستی beirazd را یکسان با بَراز عربی می داند که ممکن است همان وَراز باشد که در کتاب مجمل التواریخ به گستهم داده شده است.

هرچند که از گیو به عنوان سپهسالار ایران در دوران پادشاهی کیخسرو و کیکاوس نام برده شده است، چهره او در داستان تا اندازه ای زیر پرتو چهره های گودرز و بیژن پنهان است. به این دلیل، دادن یک نمای فراگیر از شخصیت او دشوار است. تنها در گفتگوی او با بیژن در داستان یازده رخ و بروز احساسات پدرانه در این گفتگو است که می توان نمایی از شخصیت او برداشت کرد."
191,آبادان,"آبادان شهری در استان خوزستان و جنوب غرب ایران، مرکز شهرستان آبادان و از مناطق آزاد بازرگانی (منطقه آزاد تجاری-صنعتی اروند) ایران است که بر جزیره ای هم نام خود در ۵۳ کیلومتری خلیج فارس در نزدیکی با مرزهای عراق و کویت جای گرفته است. این شهر همچنین دارای فرودگاه و بندر است و به دلیل داشتن پالایشگاه نفت و پتروشیمی راهبردی بودن و هم مرزی با کشور عراق، از زمان جنگ جهانی دوم یکی از مهم ترین شهرهای خاورمیانه و ایران بوده است. یکی از بزرگ ترین پالایشگاه های نفت جهان (پالایشگاه نفت آبادان) در این شهر قرار دارد. نفت از اغلب مناطق خوزستان با لوله به این شهر می رسد و پس از تصفیه به کلیه جهان صادر می شود. نزدیکترین شهر به آبادان، خرمشهر است که حدود ۱۵ کیلومتر با این شهر فاصله دارد.

برخی مورخان بر این باورند که پیش از روزگار تاریخ نگار یونانی هرودت، منطقهٔ آبادان سکونت پذیر بوده است. «بهمن شیر» یا «بهمن اردشیر» یا «وهمن اردشیر»، برگرفته از نام نخستین شاه ساسانی (اردشیر بابکان)، نام پیشین شهری بندری بوده که اکنون آن را آبادان می شناسیم، و اردشیر بابکان در این بخش ایران اقدامات بسیار انجام داده بود. این شهر در تاختن اعراب به خوزستان به کلی نابود شده و یک پادگان به جای آن برپا شد. چون که نخستین فرمانده این پادگان مردی بنام عباد ابن حصین حبطی بود، شهر کوچکی در اطراف این پادگان ایجاد شد، به این مرد منصوب شده و ""عبادان"" نام گرفت.

امپراتوری عثمانی همواره بر روی آبادان و خرمشهر ادعای مالکیت داشت و در دوره ناصرالدین شاه این دو شهر را اِشغالِ نظامی کرد. امیرکبیر به نمایندگی از دولت ایران به مذاکره با امپراتوری عثمانی برای بازپس گرفتن محمره (خرمشهر) و عبادان رفت. عثمانی ها به فکر تطمیع شیوخ قبایل عرب افتادند و وعدهٔ معاف کردن از پرداخت مالیات در صورت الحاق به عثمانی دادند و متقابلاً دولت ایران اطمینان داشت که عرب های ساکن این شهرها خواهان بازگشت به ایران هستند و برای قدرت نمایی جلوی دولت عثمانی اعلام کرد که اگر شیوخ عرب گفتند که خواهان بازگشت به ایران هستند، مبلغ سنگینی بر مالیات سالیانهٔ آن ها افزوده خواهد شد. با این وجود قبایل عرب خواهان بازگشت به ایران شدند و به این ترتیب در سال ۱۸۴۷ در جریان عهدنامه ارزروم عثمانی ها حق حاکمیت مطلقهٔ دولت ایران بر این شهرها را به رسمیت شناختند و از تمامی ادعاهای خود دست کشیدند. در قرن بیستم، عبدالکریم قاسم پس از آن که با کودتا به ریاست دولت عِراق رسید، ادعا کرد که عهدنامه ارزروم باید باطل شود و خرمشهر و آبادان باید از ایران جدا شده و به عراق الحاق بشوند. قاسم، این دو شهر و نیز کشور کویت را متعلق به عراق نامید و در اتحادیه عرب نیز تقاضای الحاق این ها به عراق را ارائه کرد. صدام حسین با همین انگیزه به ایران تجاوز نظامی کرد و این دو شهر را به اشغال خود درآورد. آثار جنگ ایران-عراق هنوز بر روی این شهرها باقی مانده است.

آبادان تا سال ۱۳۵۵ خورشیدی از نظر جمعیت شهر نخست استان خوزستان بود و پس از آن سال جای خود را در رتبه یکم به اهواز داد.

موقعیت جغرافیایی این شهر در طول ۴۸ درجه و ۱۷ دقیقه و عرض جغرافیایی ۳۰ درجه و ۲۰ دقیقه و با بلندای ۳ متر از سطح دریا و با پهناوری ۲۷۹۶ کیلومتر مربع است. حدود آبادان از شمال به شادگان، از خاور و جنوب به خلیج پارس از جنوب غرب و غرب به کشور عراق که حد فاصل مرز طبیعی را رودخانه اروند تشکیل می دهد و از شمال غربی به خرمشهر محدود می گردد.

در تجزیه و تحلیل ریشه نام آبادان به کلمه پهلوی اوپاتان می رسیم که به معنی «محلی برای پاسداری و نگهبانی از آب» رسید و بطلمیوس، پدر جغرافیای یونان، نام «آرپفانا» و «آپفادانا» را برای آبادان به کار می برد. واژهٔ «عَبّادان»، که در دوره های اخیر به آبادان استناد می شد، معرّب همان واژه است. مارکیانوس، جغرافی دان سدهٔ ۴ میلادی نیز آن را به صورت «آپفادانا» (Apphadana) آورده است.

آبادان ، به معنای «آباد، باصفا، بارونق و ضد ویران» گفته شده است. در ""فرهنگ فارسی معین""، «معمور، دایر، برپا و مقابل ویران و خراب» گفته شده است.

از منابع قرون وسطی، و تا قرن حاضر، نام این جزیره همواره به صورت عربی عَبّادان آمده است. این نام گاهی از عَبّاد (به معنی پرستشگر) اشتقاق یافته است. بلادری، از سوی دیگر، داستانی را نقل می کند که بر اساس آن شهر به وسیلهٔ عَبّاد بن حسن خابطی که در دوره حکومت ججاج در آنجا پادگانی بنا کرد، بنیان گذاشته شده است. فره وشی برای این نام یک ریشه شناسی ایرانی ارائه داده است (از آب، و ریشهٔ پا (نگهبانی) بدین ترتیب به معنای ایستگاه نگهبانی ساحل). شواهد احتمالی پشتیبان آن نام آپانا است که بطلمیوس آن را بر جزیره ای در نزدیکی دهانهٔ دجله اطلاق کرده است. مارسیان، جغرافیدان قرن چهارم، که اطلاعاتش را از بطلمیوس می گیرد، نام آپپادانا را ذکر می کند. بدین ترتیب ممکن است برای اصلاح نام به آبادان مبنایی موجود بوده باشد. این نام بر اساس فرمان رسمی در سال ۱۳۱۴ کاربرد عمومی یافت.

نام آبادان تا پیش از ۱۳۱۴ش به شکل عَبّادان نوشته می شد، که به پیشنهاد فرهنگستان ایران و تصویب دولت، رسم الخط امروزی را پیدا کرد. همهٔ مورخان و جغرافی نویسان اسلامی که در گذشته یادی از این ناحیهٔ ایران کرده اند، همین رسم الخط یعنی عَبّادان را به کار برده اند. آنان، عبادان را هم بر دِه یا شهر آبادان اطلاق کرده اند، هم بر خود جزیره. آبادان در گذشته روستایی به نام عَبّادان بوده است.

بهرام فره وشی این نام را به معنای «ایستگاه پاسداران ساحلی» می داند. وی همچنین معتقد است که شکل کهن نام ""آبادان""، ""اُپاتان"" بوده است که از سه بخش تشکیل شده است: ""اُ"" به معنای «آب»، ""پات"" از ریشهٔ ""پاییدن"" و ""ان""، پسوند نسبت. به نظر می رسد نام ""آبادان""، معرّب همین نام باشد. تا پیش از سال ۱۳۱۴ به شکل ""عبادان"" نوشته و خوانده می شد. تمام مورخان و جغرافی دانان اسلامی که از این ناحیه یاد کرده اند، همین تلفظ و شکل نوشتاری را به کار برده اند. در وجه نام گذاری آبادان، چند قول وجود دارد: بلاذری در ریشه یابی، این نام را برگرفته از نام ""عبّاد بن حَصین حبطی"" از قبیلهٔ بنی تمیم می داند که از ملازمان حجاج بن یوسف بوده و در این منطقه پادگانی برپا کرده است. گروهی آن را برگرفته از نام مردی مقدس به نام عَبّاد، که در سده های دوم و سوم قمری می زیسته است، نسبت داده اند و گفته اند که وی عبّادان را بنا نهاده است.
حاج عبدالغفار نجم الملک، همانند سایر مورخان پیش از خود، آن ناحیه را جزیرةالخضر نامیده است.

احمد کسروی نیز در طول کتابش آنجا را جزیرةالخضر، می نامد اما در قسمت واپسینِ کتابش نام آنجا را عبادان می آورد.

در سال ۱۳۱۴ هجری خورشیدی، به موجب تشکیل فرهنگستان ایران و با تصویب هیئت دولت در دورهٔ رضاشاه، واژهٔ ""عبادان"" به ""آبادان"" تغییر نام یافت.
بخشی از جزیرهٔ آبادان در دورهٔ ساسانیان ""بهمن اردشیر"" خوانده می شده است که نام رود بهمنشیر یادگار آن نام کهن است. ""اوپاتان"" نیز، که نام کهن تر آبادان است، امروز بیشتر زیب شرکت ها و سازمان ها در شهر آبادان است. به دلیل وجود زیارتگاه کوچکی که ادعا می شود خضر نبی در آن دیده شده است، گاهی به این منطقه نام مذهبی ""جزیرةالخضر"" هم داده شده است. در ""نزهةالقلوب"" حمدالله مستوفی آبادان مرز آخر ایران زمین در جنوب غرب معرفی می شود و در گذشتهٔ دور نیز آبادان را آخرین شهر ایران می دانستند و ورای آن جایی دیگر در ایران زمین نمی پنداشتند، که مصداق آن مصراعی از منوچهری دامغانی، شاعر دورهٔ غزنوی است که به صورت مَثَل درآمده است، که می گوید:

بر اساس نوشته های مورخان و جغرافی دانان، آبادان روزگاری از لحاظ کشتی رانی و سیاحت، اعتباری داشته است. به نوشتهٔ ابن بطوطه این شهر در زمینی شوره زار قرار داشته، بارندگی در آن کم و کشاورزی در آن رونقی نداشته است. نویسنده ""حدود العالم"" آن را شهرکی کوچک و آباد بر کرانه دریا دانسته است. او می گوید:

انصاری دمشقی از آبادان به عنوان «آخرین ده بر کناره دریا»، ابن بطوطه به عنوان «قریه ای بزرگ» و ابن حوقل به عنوان «قلعه کوچک آبادی بر کناره دریا» یاد می کند. برخی پیشینیان، بنای آن را به اردشیر نسبت داده اند.

بر اساس رهنامه دریای اریتره «در انتهای دریای پارس بر کنار رود، شهر بسیار آباد و سعادتمندی وجود دارد که تجار پارسی -هندی - رومی در آنجا تجارت دارندو حاکم آن عادلترین است».

شهرت آبادان در سده های نخست هجری، بیشتر مربوط به کاروان سراها، خانقاه ها، و مساجد و نیز به خاطر وجود مقبره ای منسوب به خضر و الیاس بوده است. این مقبره همچنان وجود دارد و به همین علت، آبادان را تا مدت ها ""جزیرةالخضر"" می گفتند. آبادان به تدریج از سده های ۷ و ۸ رو به ویرانی رفته و به دلیل پیش روی کرانه اش در دریا، اهمیت بازرگانی خود را نیز از دست داد.

همچنین باید دانست که عبادان از ولایات تابعه بصره به شمار می آمده است. البته راه «بصره ـ عَبّادان» به طور جزئی، چنین بود که از بصره تا ابلّه، دو برید (پیک)، سپس تا «بیان» یک مرحله، و بعد تا عبادان یک مرحله دیگر راه بود.

جمعیت شهر آبادان طبق سرشماری سال ۱۳۸۵ برابر با ۲۱۷٬۹۸۸ تن و جمعیت نسبی در هر کیلومتر مربع ۱۷۱ نفر است.
مردم آبادان بیشتر عربی و فارسی را با لهجه آبادانی صحبت می کنند.

جمعیت شهر آبادان که در سال ۱۳۵۵ برابر با ۲۹۴۰۶۸ تن بود در پی وقوع جنگ، در سال ۱۳۶۵ به ۸۰ هزار نفر کاهش یافت. در دوران پس از جنگ پس از بازسازی پالایشگاه و بخش هایی از شهر جمعیت شهر در سال ۱۳۷۵ به ۲۱۲۴۵۰ نفر رسید.

از محله های مشهور آبادان می توان به احمدآباد، امیری، کوی کارگر، امیرآباد، بریم، بوارده (شمالی و جنوبی)، کارون، کوی ولایت «اروسیه»، کوی لاله، هزاری ها، هندی ها و سیکلین اشاره کرد.
کوی بهار، کوی قدس، کوی سلیچ (غربی و شرقی)، کوی بهارستان، کوی گلستان، کوی ذوالفقاری، کوی ملت، کوی بهمن، کوی ولی عصر، تانک فارم، جمشیدآباد، سرویس قنواتی، هلال بریم، کوی نیرو؛ فیه و ۷۰۰ دستگاه، همچنین کوی فرهنگیان که با ساخت مسکن مهر در مجاورت آن توسعه پیدا کرده است از دیگر محله ها و کوی های این شهر هستند.
جزیره شادمانی در رود بهمنشیر و جزیره ارگ در اروندرود نیز از جزیره های کوچک درون این شهر هستند.

در دهه ۵۰ خورشیدی فرهنگ شهرنشینی آبادان به ویژه پس از ساخت پالایشگاه بزرگ آبادان تا زمان ملی شدن نفت ویژگی های یک شهر استعماری را تداعی می کرده است. محلات آن در این زمان ترکیب جمعیتی جدا و چه بسا متخاصم داشتند. ساکنان بخش مرکزی، احمدآباد و محله بهمن شیر را گودنشینان و حاشیه نشینان شهری، و محله های بریم، بوارده را اروپاییان و کارکنان ایرانی مرتبط با آن ها تشکیل می دادند.

شهر آبادان یک شهر خطی است و اگر دقت به آن بشود حاشیه اروند و تمام منازل سازمانی تا خسروآباد به دلیل وجود آب اینگونه طراحی و ساخته شده.
با روی دادن جنگ ایران و عراق این شهر تقریباً خالی از سکنه شد و پس از بازسازی و بازگشت ساکنان، شکاف های طبقاتی میان محلات کمتر شد اما هنوز نابرابری های فضایی میان محلاتی چون بریم، ایستگاه ۷ و پل بهمن شیر وجود دارد.

آبادان در دشت واقع شده است و به علت همسایگی با صحراهای بزرگ و سوزان نظیر صحرای بزرگ عربستان و عراق، در مجموع هوای گرم و بیابانی دارد. حداقل درجه حرارت آن در سال ۷/۱۷ و حداکثر ۶/۳۲ درجه سانتی گراد است. ایام یخبندان آن حداکثر در طول سال نه روز است. بادهای سرد شمال که بیشتر در فصل زمستان به این منطقه می وزند، گاهی میزان دما را به صفر نزدیک می کنند و گاهی بادهای شمال غربی هم همراه با رطوبت مدیترانه، باعث ریزش نزولات جوی نسبتاً زیادی می شود. حداکثر گرما در آبادان بیش از ۵۰ درجه و شدت آن از تیر تا پایان شهریور ماه است. اختلاف گرمای شب و روز ۲۵ تا ۳۰ درجه سانتیگراد و آب و هوای متغیر و غیرقابل پیش بینی دارد.

جنوبی ترین نقطه خوزستان هفت درجه از مدار رأس السرطان بالاتر است از این رو اقلیمی مشابه با مناطق استوایی دارد. خوزستان از زمان های قدیم به داشتن هوای گرم معروف بوده است و آبادان نیز که شهری از شهرهای جنوبی خوزستان است، از این ویژگی مانند سایر شهرهای جنوبی استان برخوردار بوده است. در برخی از کتاب ها از آن به عنوان شهری که فاقد زمستان است نام برده اند، حتی برخی منابع، آبادان را تنها دارای دو فصل تابستان و پائیز می دانند. محمد بن احمد شمس الدین المقدسی در احسن التقاسیم آن را «اقلیم حاره» خوانده است. اما واقعیت این است که آبادان به علت قرارگرفتن در کنار اروندرود، رود بهمن شیر و رود کارون و به طور کلی در جوار خلیج فارس دارای تابستانی بسیار گرم و زمستانی معتدل و فرح بخش است چنان که لطافت هوای آن گردشگران زمستانی و نوروزی را به خود جذب می کند.

میانگین درجه حرارت این شهر حد فاصل سال های ۱۳۲۶ تا ۱۳۳۷ ۳/۲۶ درجه سانتی گراد، سال های ۱۳۳۷ تا ۱۳۳۸ حدود ۸/۲۴ درجه و حد فاصل سال ۱۳۳۸ تا ۱۳۳۹ ۷/۲۵ درجه سانتی گراد بوده است. در گزارش دیگری که مربوط به سال های ۱۳۴۰ تا ۱۳۵۳ در ایستگاه «سینوپتیک» حداقل مطلق آن ۵/۴- درجه سانتی گراد بوده است. در این دوره زمانی معدل حداقل، تغییر چندانی نکرده است (۷/۱۷ درجه سانتی گراد). اما معدل حداکثر درجه حرارت بین ۶/۳۱ تا ۶/۳۲ درجه در نوسان بوده است. براساس آمار موجود، حداکثر دمای بهمن ماه و حداقل دمای همان ماه از بقیهٔ ماه ها کمتر است. در حالی که حداکثر دمای شهریور از بقیه ماه ها بیشتر است، حداقل دمای مرداد ماه از بقیه ماه ها بیشتر است. به استناد برخی منابع انتشار یافته معدل حداکثر حرارت سال های پیش از انقلاب در آبادان ۵۱ درجه سانتی گراد بوده است که فقط ۶/۴ درجه از حداکثر مطلق در جهان (یعنی ۶/۵۶ درجه در تریپولی لیبی) کم تر است. این رقم نشانگر گرم و سوزان بودن درجه حرارت آبادان است یا به عبارت دیگر وضع درجهٔ حرارت سالیانه آبادان به طور مشخص جنبهٔ برّی دارد و تعداد روزهای یخبvvدک است. معدل روزهای یخبندان در طول سال های قبل از انقلاب ۱۳۵۷ در آبادان ۷/۱ روز در سال بوده است.

پراکندگی فشار هوا در آبادان در طی سال، به دو صورت مشخص فصلی در می آید. بدین ترتیب در آخر فصل پائیز و آغاز زمستان (آذر، دی، بهمن) که درجهٔ گرما پایین است، میزان فشار جو به حداکثر خود می رسد و در تابستان (خرداد، تیر، مرداد) که درجه گرما بالا است، فشار هوا به حداقل کاهش می یابد.

بادهای آبادان بر سه نوع است. نخست «بادهای منظم فصلی» که در اثر تغییرات فشار هوا در فصل های مختلف سال به وجود می آیند. این بادها معمولاً شدید نیستند مگر این که عامل جوی دیگری موجب تشدید آن ها شود.

دوم «بادهای محلی» که خود بر دو نوع است: «باد شمال» و «باد شرجی». باد شمال از جریان های مدیترانه ای است که به ایران می رسد. این باد در تابستان دایمی و با رطوبت کم می وزد. باد شمال در زمستان اغلب طوفان های ناگهانی به وجود می آورد؛ ولی در تابستان از ۱۵ خرداد تا آخر تیر (۴۰ روز) با نظم و شدت زیادی می وزد. وزش ناگهانی و شدید باد شمال، همیشه برای قایق های کوچک ماهیگیری خطرناک است. وجود بادهای شمالی در آبادان، رطوبت روز را کاهش داده و گرما را قابل تحمل می کند. باد شمال ۹ ماه در آبادان می وزد. «باد شرجی» از جنوب غربی می وزد و با عبور از خلیج فارس مرطوب شده و با توجه به بالا بودن درجه حرارت هوا تا حدود زیادی سنگین می شود و نفس کشیدن را به خصوص برای کسانی که مشکلات تنفسی دارند دشوار می کند. این باد بسیار نامطلوب است و سبب تغییرات کلی در آب و هوای آبادان می شود. این تغییرات آب و هوایی جزیرهٔ آبادان و حوالی آن را به شدت تحت تأثیر قرار می دهد. این باد از زمستان تا اواسط بهار در آبادان می وزد، اما معمولاً در اوایل تابستان هم احساس می شود. چون معمولاً مرطوب و گاهی توأم با ابر و مه است سبب بارندگی می شود.

نوع سوم بادهای آبادان «باد سموم» یا «سام» است که از عربستان می وزد و همیشه خاک و شن همراه دارد. این باد بسیار خشک، گرم و سوزنده است. وزش آن به هنگام تابش آفتاب مخصوصاً در میانهٔ روز شخص را مسموم می کند. این گونه بادها هر چند سالی یک بار در آبادان می وزد و آسمان روز را به مثابه شب کاملاً تیره و تاریک می کند. البته همه ساله نوع ملایم تر آن می وزد که با خاک و گرد و غبار توأم است و تا حدودی شرایط عادی زندگی را دچار اخلال می کند.

حمزه اصفهانی مؤلف کتاب ""سنی الملوک الارض و الانبیاء"" دربارهٔ این باد و گذر آن در آبادان می نویسد:
آبادان به طور کلی یک منطقهٔ رطوبتی است. این رطوبت در بهار و تابستان کمتر از پائیز و زمستان است. رطوبت در زمستان حداکثر به ۸۹ درصد می رسد اما از آبادان رطوبت۱۰۰ درصد هم گزارش شده است. رطوبت نسبی آبادان در ماه های تیر و مرداد ۵۰ تا۶۰ درصد است و در ماه های دی و بهمن به ۷۰ تا۸۰ درصد هم می رسد. با توجه به ارقام جدول در هر صورت آبادان یک شهر با میزان بالای رطوبت است.

رطوبت نسبی در آبادان در میانهٔ روز کاهش می یابد و در مواقعی که باد از جنوب جریان دارد رطوبت به سرعت بالا می رود. رطوبت نسبی آبادان در ساعت ۳۰/۶ صبح ۶۴ درصد است، ولی همین رطوبت نسبی در ساعت ۳۰/۱۲ به ۳۲ درصد کاهش می یابد. کاهش مزبور به علت وزش بادهای شمالی است که رطوبت وسط روز را تقلیل می دهد، ولی به طور کلی توأم شدن حداکثر درجهٔ حرارت(۵۰ درجه سانتی گراد) با رطوبت نسبی بیش از ۵۰ درصد در آبادان، به طور محسوسی غیرقابل تحمل است.

آبادان از مناطق کم بارش کشور است که عمدهٔ همین بارندگی هم به رگبارهای زودگذر باران اختصاص دارد. بعضی مواقع این باران توأم با تگرگ است. میزان بارندگی آبادان در طول ده سال آمارگیری حدفاصل سال های ۱۳۴۳ تا۱۳۵۳ بین ۶/۵۴ تا ۷/۳۵۳ میلی متر در نوسان بوده است. متوسط بارندگی سالانه ۳/۱۴۶ میلی متر گزارش شده است. گزارش دیگر این میزان بارندگی را در سال های ۱۳۵۵ تا ۱۳۵۷ به طور متوسط بین ۲۰۰ تا۲۵۰ میلی متر نشان داده است.

باران های موسمی و گاه بسیار شدید، از آذر تا اردیبهشت برخی مواقع موجب جاری شدن سیل در سطح خیابان ها می شود. اهمیت این بارندگی ها در کشاورزی منطقه حیاتی است. اوج بارندگی آبادان در ماه های آبان، آذر و دی است در ماه های بهمن، اسفند و فروردین باران نسبتاً مناسبی می آید اما شدید نیست و صرفاً در تغییرات جوی مؤثر است. معمولاً در آبادان در ماه های خرداد، تیر و مرداد بارندگی وجود ندارد در اردیبهشت و شهریور برخی از سال ها بارندگی بسیار خفیف گزارش شده است.

خاک آبادان به دلیل آبرفت رودهای کارون و دجله (که به هم پیوسته اند) به وجود آمده است. شهر آبادان به جزیره ای می ماند که گرداگردش رود است. این خشکی به جزیره آبادان شناخته شده است. شهر آبادان و همچنین بخش اروندکنار و نیمی از شهر خرمشهر در این جزیره اند. رودهای گرداگرد آبادان که همگی به خلیج فارس می ریزند از دو رود بزرگ تر پیشیاد دجله و کارون است. بزرگ ترین شاخه ای که از برخورد این دو رود پدید آمده است اروندرود است. بخش دیگر این رود که در آنسوی این جزیره روان است و اهمیت کمتری دارد بهمن شیر خوانده می شود. رود بهمنشیر در بخش هایی از گذرگاهش کارون هم خوانده می شود.
نوع خاک آب رسوبی ریز بافت و برای کشاورزی بسیار مناسب می باشد البته این خاک در زمان های دور بسیار شور و غیرقابل کشت بوده است ولی عبور از دو رودخانه پرآب و رسوب گذاری مدام آن ها در طی قرون بسیار، باعث تغییر بافت خاک گردیده است و امروز به برکت وجود این دو رودخانه آبادان مستعد کشت بسیاری از انواع نباتات است یکی از این دو رودخانه بهمنشیر نام دارد که در زمان باستان آن را بهرام اردشیر می نامیدند و رودخانه دیگر اروند است که ریشه در تاریخ باستان ما دارد. اروندرود از به هم پیوستن دجله و فرات تشکیل می شود.

اقتصاد در آبادان عمدتاً برپایه شرکت نفت می باشد؛ که درسال۱۲۹۱ خورشیدی جهت تصفیه نفت مسجدسلیمان احداث گردید. درآغاز ملی شدن صنعت نفت حدود ۶۰۰هزار بشکه در روز توان تولیدی پالایشگاه بوده که امروز پس از حوادث جنگ هشت ساله ظرفیت تولید آن به ۴۰۰ هزار بشکه در روز کاهش یافته است. آبادان همچنین یک پتروشیمی بنام پتروشیمی آبادان دارد که در جوار پالایشگاه آبادان احداث گردیده است. در سال ۱۳۸۷ خورشیدی افزون بر ۱۴۷ فروند لنج و بیش از ۵۸۰ قایق موتوری صیادی در منطقه آبادان به امر صید و صیادی فعالیت داشتند. همچنین از تاریخ چهارم خرداد سال ۱۳۸۳ منطقه آزاد تجاری اعلام شد که باعث ورود سرمایه گذاران خارجی و داخلی درون شهر گردید. بندر آبادان واقع در ساحل رودخانه اروند به طورکلی توان جابجایی بیست هزار تن کالا را دارد که با توجه به رونق منطقه آزاد تجاری اروند بر اهمیت آن بیش از پیش افزوده شده است. همچنین آبادان بزرگترین تولید کننده خرما در سطح استان خوزستان است دارای زمینهایی به وسعت ۱۲۴۵۱ هکتار تنها مربوط به نخیلات است و بیش از دو میلیون اصله نخل در بر دارد توسط انهار منشعب از رودخانه اروند و بهمنشیر آبیاری سنتی صورت می گیرد. با توجه به شوری آب رودخانه اروندرود طرح آبیاری و زهکشی مکانیزه نیز که یکی از طرح های مهم ملی است در شهرستان در حال اجرا می باشد، که بوسیله آن آب مناسب از رودخانه بهمنشیر برای نخیلات حاشیه اروندرود پمپاژ می شود.

پس از کشف نفت در شهر مسجد سلیمان لزوم ایجاد یک پالایشگاه نفت برای تصفیه نفت به نظر می رسید به همین دلیل این پالایشگاه در سال ۱۲۹۱ توسط انگلیسیها ساخته شد. این پالایشگاه در ابتدا روزانه ۲۵۰۰ بشکه در روز نفت تصفیه می کرد.
ظرفیت پالایشگاه آبادان در سال ۱۳۳۰ به ۵۰۰۰ بشکه در روز رسید که پس از سرمایه گذاری شرکت های خارجی به۶۰۰ هزار بشکه در روز رسید که می توان از آن به عنوان برزگترین پالایشگاه جهان یاد کرد.

در سال ۱۳۴۲ انستیتو نفت فرانسه از طریق سازمان برنامه و بودجه مأمور شد تا مکان یابی ایجاد صنایع پتروشیمی در ایران را بررسی کند؛ و با توجه به نزدیکی آبادان به میدان ها نفتی و هم چنین وجود خط لوله های نفت از قبل احداث شده برای پالایشگاه آبادان و دسترسی به منابع آب شیرین دائمی به دلیل مجاورت آبادان با رودخانه اروند رود این مطالعات منجر انتخاب شهر آبادان و به تأسیس شرکت سهامی پتروشیمی آبادان با مشارکت ۷۴٪ سهم شرکت ملی پتروشیمی و ۲۶٪ سهم شرکت ب اف گودریج آمریکا گردید؛ و در سال ۱۳۴۶ به دلیل اینکه در داخل کشور هیچگونه تجربه ساخت مجمتع های پتروشیمی وجود نداشت عملیات ساختمانی مجتمع توسط شرکت لاماس آمریکا آغاز و تنها دو سال بعد در سال۱۳۴۸ رسماً به بهره برداری رسید.

همزمان با آغاز ساخت یکی از بزرگترین کارخانه های فولاد در شهر بافت عملیات مطالعاتی ساخت راه آهن سیرجان بافت کرمان آغاز شده و همچنین با وصل راه آهن سیرجان به مسیر نیریز استهبان شیراز کازرون برازجان بندر گناوه بندر دیلم هندیجان بندر ماهشر شادگان آبادان که در یک راستا قرار گرفته و بیشتر شهرهای یاد شده صنایع مربوط به فولاد در آن ها وجود دارد و همچنین نبود خطی که جنوب شرق را به وسیلهٔ خطوط راه آهن به جنوب غرب وصل کند توجیه می کند.

یکی از مهم ترین حوادث سال ۵۷ که باعث خشمگین کردن مردم و سرعت بخشیدن به انقلاب ۵۷ شد، به آتش کشیدن سینما رکس آبادان بود. علت خشمگینی مردم، نسبت دادن این فاجعه به عوامل حکومت پهلوی بود؛ که البته عده ای کثیر نیز بر این باورند که انقلابیون بنیادگرا و افراطی اسلامی با هدف ضربه زدن به حکومت پادشاهی بویژه از لحاظ اقتصادی و به تعطیلی کشاندن پالایشگاه آبادان و تهییج مردم آبادان که تا آن زمان نقش چندانی در جریان راه اندازی انقلاب نداشتند، اقدام به آتش زدن سینما کردند. در حدود ساعت ۲۱:۴۵ شب بیست و هشتم مرداد، ۵۳۷ نفر از کسانی که به تماشای فیلم گوزن ها در آخرین سانس به سینما رفته بودند در آتش سوختند. تعداد کشته شدگان بعداً به بیش از ۴۰۰ نفر افزایش یافت.

آبادان در زمان جنگ، آماج تهاجم های هوایی و زمینی ارتش عراق قرار گرفت و خسارات جانی و مالی فراوانی به آن وارد شد. این جنگ، پالایشگاه، تأسیسات نفتی، بندرگاه ها، فرودگاه و دیگر مراکز صنعتی و اقتصادی، شبکه آب رسانی، تأسیسات برق و نیز به ساختماها، آسیب فراوانی رساند و موجب کاهش جمعیت شهر شد. تولید نفت پایین آمد و فعالیت های اقتصادی راکد شدند. بر اثر فروریختن انواع مواد آتش زا و مخرب و نیز به دلیل بی آبی، بخش مهمی از فضای سبز از بین رفت و این اتفاق، برای شهری مثل آبادان که آب و هوایی گرم دارد، بسیار زیان بار بود. افزون بر این، استفاده عراق از سلاح های شیمیایی، فضای شهر را دچار آلودگی هایی کرد که در راندن مردم از شهر، تأثیر بسزایی داشت.
آبادان پس از عملیات ثامن الائمه و در سال ۱۳۶۰ از محاصره آزاد شد.

طرح عملیات ثامن الائمه در ۱۵ شهریور ۱۳۶۰، تکمیل و سرانجام در ساعت ۱ بامداد روز پنجم مهر ۱۳۶۰ نیروهای ایران با رعایت اصل غافلگیری کامل و پس از گسترش روی خط، به طور ناگهانی بر مواضع مقدم دشمن هجوم برده و خاکریزهای اولیه دشمن را بدون زد و خورد اشغال کردند.
با سپری شدن تاریکی، نیروهای هوایی طرفین وارد کارزار شده و هلیکوپترها نیز به پرواز درآمدند و پشتیبانی آتشهای توپخانه هر دو طرف با شدت هر چه تمامتر به مرحله اجرا درآمد، و دشمن نیروهای احتیاط خود را در منطقه شمال محور ماهشهر آبادان وارد عمل نمود.
رزمندگان ایران با وجود گرمای شدید، مقاومت سرسختانه دشمن را در هم شکستند و بعد از ۴۲ ساعت تلاش مداوم لشکر ۷۷ خراسان، سپاه و نیروهای مردمی، عملیات با موفقیت کامل به پایان رسید و نیروهای دشمن در منطقه عملیاتی خسارات سنگینی را متحمل شدند و آبادان از محاصره آنان خارج شد.

باشگاه فوتبال صنعت نفت آبادان یکی از باشگاه های فوتبال ایران است که هم اکنون در لیگ برتر فوتبال ایران به رقابت با دیگر تیم ها می پردازد.
ورزشگاه تختی آبادان زمین رسمی این باشگاه است. وزارت نفت و امور ورزش پالایشگاه آبادان به طور مشترک هزینه باشگاه صنعت نفت آبادان را تأمین می کنند. آبادان به سبب شور و جذابیت مردمش و البته شیوه بازی کردن و تشابه دست لباس این تیم با تیم ملی فوتبال برزیل، آن را به عنوان «برزیل ایران» می شناسند و حتی امروزه از جمله شعارهایی که هواداران این تیم برای تشویق بازیکان سر می دهند می توان به: «آبادان برزیلته» و «نه قرمز نه آبی فقط زرد طلایی» اشاره کرد.

آبادان یکی از قدیمی ترین شهرهای ایران بوده که از زیباییهای طبیعی، تاریخی، گردشگری، تجاری و معنوی خاصی برخوردار است. همان طور که گفته شد بهترین زمان جهت عزیمت و تفریح در آبادان روزهای پایانی اسفندماه و ابتدای فروردین می باشد.

از مکان های دیدنی و طبیعی آبادان می توان از:

ساحل بسیار زیبای رودخانه های اروند، بهمنشیر نام برد که با شناختی هر چند اولیه می توان از مکان های بی بدیل آن جهت ماهیگیری و تفریح استفاده کرد.

از مکان های تاریخی شهر آبادان می توان از کلیسای آبادان، سینما نفت، مناطق بوارده و بریم و پالایشگاه نفت آبادان (پالایشگاه نفت آبادان یکی از قدیمی ترین پالایشگاه های نفت جهان است)، دانشکده نفت آبادان نام برد که هر کدام تاریخی گفتنی دارند. با توجه به تصویب منطقه آزاد تجاری اروند مطمئناً یکی از جاذبه های آبادان برای بازدیدکنندگان، جاذبه های تجاری خواهد بود.

زیارتگاه خضر نبی و سید عباس همچنین قدمگاه رضا (ع) از مکان های زیارتی مهم آبادان هستند.

سینما شیرین آبادان که با قدمتی ۸۰ ساله یکی از چندین سینماهای آبادان در قبل از انقلاب می باشد. در سال ۱۳۱۰ در دوره پهلوی اول با ظرفیت بیش از ۷۰۰ نفر توسط بخش خصوصی و یک تاجر هندی ساخته شد سینما شیرین تنها سینمای غیردولتی در آن زمان بود. این سینما در مرکز تجاری شهر آبادان در منطقه امیری خیابان شهید منتظری (شاپور سابق) قرار دارد. پس از جنگ جهانی دوم، با افزودن دو طبقه دیگر به ساختمان، این سینما به بزرگترین سینمای ایران تبدیل شد .سینما شیرین آبادان در تاریخ ۱۷ خرداد سال ۸۵ به شماره ۱۵۶۲۶ در فهرست آثار ملی ایران به ثبت رسید.

با توجه به روایات مختلف، این مکان در ابتدا عبادتگاه سیک ها بوده و بعد از آن به کلی تخریب و بر روی آن مسجد رنگونی ها ساخته شده است. مسجد رنگونی ها هنگام ساختن پالایشگاه و توسط کارگران خارجی که اکثراً از مسلمانان اهل رانگون (پایتخت برمه) بوده اند، ساخته شده است.

ابن کلیسا در سال ۱۳۳۶ در دوران پهلوی بنا شد و اصلی ترین مکان اجتماعات ارمنی ها محسوب می شود. کلیسای گاراپت در دوران جنگ تحمیلی آسیب دید اما بعد از اتمام جنگ در سال ۱۳۷۵ بازسازی شد.

میدان فرهنگ از دیرباز محل تجمع فرهنگیان شهر بوده است.
از جمله بناهای فرهنگی تاریخی آبادان است که خاطرات زیادی در اذهان مردم این شهر بجا گذاشته، طراحی کلی این ساختمان تداعی کننده هیبت یک شیر نشسته است که از قدیم این بنا را به نگهبان شهر آبادان معروف کرده است. پس از جنگ هشت ساله نام سینما تاج به سینما نفت تغییر یافت. سینما نفت نام یکی دیگر از سینماهای متعلق به شرکت نفت بوده که پس از جنگ به دلیل تحمل خسارات سنگین استفاده از آن کنار گذاشته شد.

موزه هنرهای معاصر آبادان در قسمت شمال شهر واقع در پارک ایثارگران قرار دارد.

موزه اسناد تاریخی و خطی آبادان در محل مسجد رنگونی ها قرار دارد.

موزه آبادان در سال ۱۳۲۸ با الهام از معماری سنتی ایران شناخته شده است و دارای گنبدی به ارتفاع ۵٫۲۲ متر است که متأثر از گنبد دانیال نبی در شوش می باشد.



صدای آبادان"
194,قهوه,"قَهوه نوعی نوشیدنی رایج است که از دانه های بوداده و آسیاب شدهٔ گیاه قهوه به دست می آید. گیاه قهوه بومی مناطق نیمه گرمسیری آمریکا و برخی از جزایر جنوب و جنوب شرق آسیا است، این گیاه از آفریقا به سایر نقاط جهان پراکنده شد و در حال حاضر در بیش از ۷۰ کشور کشت می شود که در درجهٔ اول مناطق استوایی آمریکا، جنوب شرقی آسیا، هند و آفریقاست، هنگام رسیدن میوهٔ گیاه قهوه، دانه های قهوه را برداشت و فرآوری می کنند. دانه های قهوهٔ خشک شده به درجات مختلف برشته می شوند، بسته به عطر و طعم مورد نظر، درجه بندی های مختلفی برای این محصول در نظر گرفته شده است، قهوه کمی اسیدی است و می تواند به علت داشتن کافئین بالا موجب تحریک انسان گردد.

قهوه عربی شدهٔ واژهٔ ""کفا"" یا ""کافا"" است که در اصل نام منطقه و شهری در جنوب غربی اتیوپی است که گیاه قهوه در ابتدا در آنجا یافت شده است، فرهنگ نویسان عرب می گویند واژهٔ قهوه در اصل نام نوعی شراب بوده است که بعدها نام این نوشیدنی شده و همچنین می گویند ریشهٔ این واژه، فعلِ «قها» (تلفظ: ""qahā"") به معنی بی اشتها بودن است؛ زیرا در گذشته تصور بر این بود که این مایع باعث بی اشتهایی می شود.

این واژه هم چنین از راه زبان ترکی به زبان های اروپایی راه یافته است.

چندین دلیل دیگر برای نامگذاری قهوه آورده شده که یکی از مشهورترین های آن این است که این واژه از یک زبان اتیوپیایی یا یک زبان آفریقایی دیگر گرفته شده باشد و در اصل نام منطقه ای به نام ""کفا"" در جنوب غربی اتیوپی بوده است. گمان می رود که گیاه قهوه در ابتدا آن جا یافت شده، در ضمن مردم آن منطقه به این گیاه ""بون"" می گویند.

ابوعلی سینا، حدود هزار سال قبل در کتاب خود شرح جامعی در مورد قهوه آورده که البته ایرانیان در آن عصر بر آن نام بونو نهاده بودند و بوعلی نیز همین واژه را به کار بسته است. این واژه ای است که هنوز در اتیوپی آن را به کار می برند. بوعلی سینا قهوه را به منظور تحریک بیماران افسرده، مورد استفاده قرار داده است.

دین اسلام نوشیدنی های الکلی را حرام به شمار می آورد و نوشیدنی قهوه به عنوان جایگزینی برای نوشیدنی های الکلی استفاده می شد. این نوشیدنی از قرن ۱۳ میلادی بسیار محبوب و مقبول شد و تا اوایل قرن ۱۵ میلادی در مصر، شام و عثمانی بسیار مصرف می گردید و در همهٔ این شهرها قهوه خانه هایی برپا شد، مقامات مذهبی در مکه، قاهره و استانبول تلاش کردند تا مصرف آن را ممنوع کنند، شیخ ها بر سر شباهت اثرات قهوه و الکل بحث می کردند و برخی به این اشاره می کردند که دست به دست کردن قوری قهوه، بی شباهت به دست به دست کردن پیاله شراب، نوشیدنی ممنوعه در اسلام نیست، اما در آخر با نوشیدن قهوه موافقت کردند.

قهوه خانه نهاد جدیدی بود که مردان در آن جمع می شدند و به صحبت کردن، شعرخوانی و بازی هایی مانند تخته نرد و شطرنج می پرداختند. آن ها به مرکزی برای تجمع متفکران و به صورت ضمنی به رقیبی برای مسجد به عنوان محل ملاقات جمعی بدل شده بودند. برخی عالمان دینی معتقد بودند که قهوه خانه حتی از میکده هم بدتر است و مقامات هم متوجه شده بودند که این اماکن می تواند تبدیل به لانه های فتنه شود. با این حال همه تلاش ها برای ممنوعیت مصرف قهوه، حتی با وجود صدور حکم اعدام در دورهٔ سلطان مراد چهارم (۱۶۲۳ تا ۱۶۴۰ میلادی)، به شکست انجامید. نهایتاً عالمان دینی به اجماع رسیدند که مصرف قهوه مباح است.

قهوه از دو مسیر به اروپا راه یافت، از طریق تجارت زمینی امپراتوری عثمانی و از طریق تجارت دریایی، از بندرهای یمن و شاخ آفریقا، پس از آغاز قرن هفدهم، گیاه قهوه که با قاچاق دانه های بسیار حاصلخیز به کشور هند راه یافته بود، در این کشور هم پرورش یافت. تقریباً در سال ۱۶۵۰ میلادی، قهوه به کشور انگلستان وارد می شد و قهوه خانه ها در شهرهای آکسفورد و لندن تأسیس شدند.

کشت گیاه قهوه در انگلستان از همان زمان آغاز گردید، اما آفت ها و شرایط نامناسب جوی، گیاهان قهوه را نابود نمود و انگلیسی ها مجبور شدند به جای کشت قهوه، به کشت چای روی بیاورند، در ابتدا در اروپا به قهوه، به عنوان نوشیدنی مسلمانان، با دیدهٔ شک نگریسته می شد، ولی گفته می شود که در حدود سال ۱۶۰۰، پاپ کلمنت هشتم چنان از یک فنجان قهوه لذت برد که انحصار آن در دست مسلمانان را خطایی بزرگ دانست و خواستار «تعمید دادن» آن شد. نوشیدن قهوه در اتریش، پس از شکست حصر وین در سال ۱۶۸۳ و مصادرهٔ ذخیرهٔ بزرگی از قهوه از ترک های شکست خورده، افزایش شدیدی یافت.

تا قبل از آغاز قرن هجدهم میلادی، استفاده از نوشیدنی قهوه در سراسر اروپا رایج شده بود. کشورهای اروپایی این گیاه را به مناطق گرمسیری معرفی کردند تا این کشورها نسبت به کشت و تولید انبوه گیاه قهوه اقدام نمایند. در اروپا هم مانند خاورمیانه و ایران بزرگ، قهوه خانه ها به مکانی برای معاشرت، مطالعه و تبادل نظر دربارهٔ موضوعات روز بدل شد. یک شباهت دیگر، امکان تبدیل آن ها به مکانی برای اجتماع عناصر نامطلوب و خرابکاران بود. چارلز دوم، پادشاه انگلستان قهوه خانه ها را «مکانی برای ملاقات خائنان و نشر شایعات سخیف دربارهٔ اعلیحضرت و وزیرانش» معرفی می کرد. در قرن ۱۸، قهوه خانه معروف پاریس، کافه پروکوپ، مشتریان ثابتی همچون مارا، دانتون و روبسپیر داشت که در طول انقلاب فرانسه در آنجا برای انقلاب طرح ریزی می کردند.

دانه هایی که دم می کنید از دانه های کوچک شده درخت قهوه است که بعد از جداسازی از درخت به شکلی که ما می بینیم در می آید.

قسمت روکش خارجی آن “Exocarp”، لایه زیرین آن “Mesocarp” به نازکی کاغذ و در لایه داخلی “parenchyma” نام دارد.

هسته قهوه از دو بخش تشکیل شده که در کنار هم قرار می گیرند و روی هر کدام را لایه ای پوشانده است که اسم زیست محیطی آن “spermoderm”نام دارد اما به طور کلی در سیستم بازار جهانی به «لایه نقره ای» مشهور است.

تاریخ قطعی ورود قهوه به ایران معلوم نیست. اما چون در آغاز پادشاهی شاه عباس قهوه خانه در ایران وجود داشته ممکن است که نوشیدن قهوه از عهد شاه تهماسب اول در ایران معمول شده باشد.قهوه در زمان صفویه جای خود را در میان نوشیدنی های روزانه ایرانی ها باز کرد و نمونه ای است از ورود ایران به شبکه اقتصادی جهانی آن دوران. تا قرن نوزدهم که چای به نوشیدنی غالب مردم تبدیل شد. (هنوز در ایران کلمهٔ قهوه خانه حتی به مکان هایی که در آن چای سرو می شود هم گفته می شود که نشان می دهد قهوه در ایران متداول تر از چای بوده یا قبل از ورود چای، پای خود را به ایران باز کرده) همچنان این ماده سیاه و تلخ بسته به منطقهٔ جغرافیایی و طبقهٔ اجتماعی دوستداران خود را داشت. امروزه نوشیدن انواع قهوه از جمله قهوه فرانسه، اسپرسو، کاپوچینو و قهوه فوری و شیر قهوه طرفداران زیادی پیدا کرده. البته قهوه ترک به خاطر محبوبیت میان ایرانیان ارمنی از گذشته در میان مردم رایج بوده و به واسطه فال قهوه جایگاه خاص خود را داشته. قهوه از قرن نهم میلادی در ایران نوشیده می شد.

صوفی ها با کمک نوشیدن قهوه می توانستند خود را برای انجام مراسم مذهبی بیدار نگه دارند. در دوران صفوی بود که قهوه خانه ها به عنوان مکان هایی برای تجمع شاعران و هنرمندان در ایران رواج پیدا کرد. در سال ۱۶۶۴ کاشف الدین یک داروشناس صفوی، یک رساله در مورد ارزش ها و خصوصیات قهوه به شاه عباس دوم تقدیم کرد. تاریخ فرهنگ نوشیدن چای در ایران تنها از انتهای قرن پانزدهم شروع شد. از آنجایی که کشورهای تولید کنند قهوه مسافت زیادی تا ایران داشتند، حمل و نقل قهوه به ایران مشکلات بسیار داشت، ولی نزدیکی تولیدکننده های عمده چای نظیر چین به جاده اصلی تجارت آن زمان یعنی جاده ابریشم سبب شد که تجارت و حمل و نقل چای با سهولت بیشتری در ایران صورت بگیرد.

محققان طی تحقیقی نشان دادن که کافئین عصر گاهی نه تنها باعث اختلال خواب می شود، بلکه ساعت زیستی ۲۴ ساعتهٔ بدن انسان را نیز به هم ریخته و از نو به کار می اندازد، این ساعت مجموعه ای از سیگنال های مولکولی است که بدن را در برنامهٔ ۲۴ ساعته اش منظم نگه می دارد. نوشیدن قهوه ای معادل دو برابر یک قهوه اسپرسو در سه ساعت قبل از خواب، ساعت بدن را به طور متوسط حدود ۴۰ دقیقه به عقب می کشد، برای جبران این موضوع میتوان به قهوه، شیر اضافه کرد. در واقع ترکیب شیر با قهوه باعث از بین رفتن اثر کافئین موجود در قهوه میشود. این موضوع را محققان به صورت آنلاین در مقاله ای تحت عنوان ""Translational Medicine Science"" به چاپ رساندند.

اگرچه اثرات کافئین بر روی هشیاری و خواب به خوبی شناخته شده، اما محققان از چگونگی تأثیر آن بر ساعت شبانه روزی انسان مطمئن نبودند. آزمایش بر روی پنج نفر انجام شد که چند ساعت قبل از ساعتِ خواب طبیعی، به آن ها یک قرص کافئین داده شده بود، سپس آن ها در معرض نور کم یا شدید قرار گرفتند. نتیجهٔ این آزمایش نشان می داد که کافئین تقریباً اثری معادل نصف اثر قرار گرفتن در معرض نور شدید را دارد که یکی از بهترین راه های مطالعه برای جابه جاییِ ساعت بدن است. محققان همچنین دریافتند که سلول های بدن انسان در معرض کافئین، ۲۴ ساعت شان را به اصطلاح کِش می دهند، اثری که آن را با مولکول های مرتبط با ریتم ۲۴ساعتهٔ بدن در ارتباط می دانند. در عین حال، اعتقاد پژوهشگران در این زمینه حاکی از این است که نوشیدن قهوه در صورتی که در وقت مناسب باشد، می تواند باعث جبران تأخیر ساعت درونی بدن بر اثر پرواز با هواپیما شود

چندین گونه از درختچهٔ قهوه وجود دارد که دانه ها یا همان میوهٔ قهوه از آن ها استخراج می شود، دو گونهٔ اصلی تجاری بیشتر کشت می شود که یکی معروف به قهوهٔ عربیکا است که مورد توجه ترین گونه است و بومی ارتفاعات جنوب غربی اتیوپی و فلات بوما در جنوب شرقی سودان است و احتمالاً کوه مارسابیت در شمال کنیا می باشد، نوع دیگر گونهٔ قهوهٔ کانیفورا است که بومی نواحی غربی و مرکزی زیر صحرای آفریقا از گینه تا اوگاندا و سودان جنوبی می باشد، چندین گونهٔ دیگر هم وجود دارد که کمتر مطرح هستند از جمله لیبریکا، موریتیانا، راکیموسا و استنوفیلا

تمام گیاهان قهوه در خانوادهٔ بزرگ روناسیان قرار دارند که درخت و در حقیقت درختچه هایی همیشه سبز هستند که ممکن است تا ۵ متر رشد داشته باشند (۱۵ فوت)، برگ های درختچهٔ قهوه سبز تیره و براق می باشد و معمولاً بین ۱۰ تا ۱۵ سانتی متر (۴/۶ اینچ) طول و ۶ سانتی متر (۲/۴ اینچ) ممکن است گسترش داشته باشند، برگ ها اغلب ساده هستند و خوشه های گل به رنگ سفید معطر است، مادگی گیاه شامل تخمدان تحتانی است که مشخصهٔ روناسیان می باشد، گل ها اغلب بیضی شکل و اندازهٔ آن ها حدود ۱/۵ سانتی متر (۰/۶ اینچ) می باشد، میوهٔ نارس قهوه به رنگ سبز است و در ادامه تبدیل به رنگ زرد می شوند و در هنگام رسیدن تبدیل به رنگ قرمز می شوند، هر میوهٔ قهوه شامل دو دانه است و در ۵ تا ۱۰ در صد میوه ها تنها یک دانه وجود دارد، انواع میوه های قهوه در گونهٔ عربیکا بین ۶ تا ۸ ماه می رسند و قابل چیدن هستند در حالی که در قهوهٔ روبوستا حدود ۹ تا ۱۱ ماه زمان می برد، میوه ها را معمولاً به کمک نور خورشید خشک می کنند اما روش های صنعتی هم برای این کار وجود دارد قهوهٔ عربیکا عمدتاً خودش گرده افشانی می کند و قهوهٔ کانیفورا و لیبریکا نیاز به پیوند دارند و باید رویشی تکثیر شوند از جمله قلمه زدن و پیوند و جوانه زدن که از روش های معمول تکثیر رویشی است.

امروزه بزرگترین کشورهای تولیدکنندهٔ قهوه عبارتند از: پورتوریکو، برزیل، کلمبیا، ویتنام، اندونزی، مکزیک، و هند. البته در هفتاد کشور دیگر هم قهوه تولید می شود، ولی میزان تولید آن کشورها کمتر است. بزرگترین واردکنندگان قهوه، ایالات متحده آمریکا، آلمان، ژاپن، فرانسه، ایتالیا، و اسپانیا می باشند.

بیشترین میزان مصرف سرانهٔ قهوه در کشورهای فنلاند (۱۱ کیلوگرم)، دانمارک (۹٫۷ کیلوگرم)، نروژ (۹٫۵ کیلوگرم)، سوئد (۸٫۶ کیلوگرم)، و استرالیا (۷٫۸ کیلوگرم) گزارش شده است. ایالات متحدهٔ آمریکا با اینکه بزرگترین واردکنندهٔ قهوه است، اما مصرف سرانهٔ آن تنها ۴٫۱ کیلوگرم است.

در سال های اخیر، کشور برزیل با تولید حدود یک سوم قهوه در جهان رتبه اول را به خود اختصاص داده است. بعد از برزیل کشورهای ویتنام، کلمبیا و اندونزی به ترتیب در رتبه های دوم تا چهارم قرار دارند. اکثر مناطق کشت عمده قهوه بر روی[خط استوا|کمربند استوایی] و مناطق پر باران قرار دارند. دانه های قهوه در هر منطقه عطر و بوی مخصوص به خود را دارد بر این اساس عموماً قهوهٔ تولیدی را به نام کشور یا منطقهٔ تولیدکننده می شناسند مانند قهوه جاوه، قهوه کلمبیایی، قهوه کنا و غیره.

مرغوب ترین قهوه که طعم و بویی منحصربه فرد دارد از بوته ای به نام عربیکا به دست می آید که قدیمی ترین نوع قهوه است و در ارتفاع ۴۰۰۰ تا ۶۰۰۰ متر بالاتر از سطح دریا رشد می کند. حدود ۷۵ ٪ از کل قهوه ای که در جهان کشت می شود عربیکا است. قدیمی ترین نوع قهوهٔ عربیکا، جاوه است که امروزه نامی شناخته شده محسوب می شود.

نوع دیگری از قهوه روبوستا نام دارد که در بلندی ۲۵۰۰ پایی رشد می کند و بیشتر از عربیکا تحمل سرما را دارد. میزان کافئین روبوستا دو برابر عربیکا است، اگرچه بو و طعم آن در رده پایین تری قرار دارد و ارزان تر است. روبوستا حدود ۲۵ ٪ از کشت قهوه جهان را تشکیل می دهد. نوع مرغوب آن هم برای تهیه اسپرسو به کار می رود. نوع دیگری از قهوه که در آفریقای غربی می روید لیبریکا نام دارد که درصد بسیار اندکی از دانه های قهوه از این نوع هستند.

قهوه محلی خلیج فارس معمولاً تلخ است و با ترکیب هل یا ادویه های دیگر تهیه می شود. معمولاً آن را یک بار با اندکی تأخیر، پس از ورود مهمان ها سرو می کنند – زود سرو کردن آن می تواند نشانه بی ادبی و عجله باشد – و یک بار پیش از خروج آن ها. بسیاری اوقات آن را درست پیش یا پس از نوشیدن یک فنجان کوچک چای شیرین می نوشند. ترتیب سرو کردن این نوشیدنی متفاوت است اما این دو نوشیدنی بسیار متفاوت باید در یک فاصله زمانی کوتاه نوشیده شود.

نوشیدنی های با پایهٔ قهوه بسیار متنوع هستند و انواع زیادی دارند.

انواع متنوع این نوشیدنی همگی دارای یکی از نوشیدنی های پایهٔ قهوه هستند که در ترکیب آن ها وقتی می گوییم «قهوه» منظورمان یکی از سه نوشیدنی پایهٔ قهوه است، افزودنی های متنوعی را بنا بر سلیقه می توان به این قهوه ها اضافه کرد از جمله: شیر، شکر، کاکائو، دارچین، بستنی، آبلیمو، خامه.
مدل های مختلف نوشیدنی های قهوه

تمام نوشیدنی های قهوه ترکیبشان از فرم کلی نوشیدنی پایهٔ قهوه به همراه افزودنی ها با نسبت های خاص و ویژگی های تزیینی خاص تهیه می شوند، ترکیب های نام برده شده در اینجا تقریبی است، چرا که بسته به نوع سلیقه و شیوهٔ تهیه می تواند متفاوت باشد، همین طور در اغلب قهوه خانه، اغلب به صورت ویژه و با فرمولی سری تهیه می شوند.


ادعا شده که مصرف روزانه قهوه باعث می شود تا ۴۰٪ ابتلا به بیماری سرطان کبد کاهش یابد و به نوعی می توان گفت که خاصیت ضد سرطانی دارد. برای لاغر شدن سریع می توان پودر قهوه سبز را با عسل یا آب جوش ترکیب کرده و به صورت ناشتا میل کرد."
201,اعدام,"اِعدام نوعی کیفر و مجازات و به عبارتی دیگر اشد مجازات برای محکوم است. این کیفر یکی از موارد پیش بینی شده در قانون برخی کشورهاست که در آن به حکم قانون و بر اساس حکم دادگاه -عمومی، جنایی، نظامی و غیره- زندگی یک انسان سلب می شود. کشورهای چین و ایران دارای بالاترین آمار اعدام در جهان هستند. ایران بالاترین نرخ سرانه اعدام به نسبت جمعیت را داراست.

اعدام که در تاریخ حقوق کیفری سنگین ترین مجازات بشری به شمار می رود از دیرباز در جوامع و ملت ها جهت برخورد با ناقضان قانون خود وجود داشته است. نخستین سند تدوین شده رسمی به جا مانده به ۱۸ سده پیش از میلاد مسیح و حکومت حمورابی شاه بابل بازمی گردد که در آن مجازات ۲۵ جنایت، اعدام پیش بینی شده است.
در یونان باستان نیز از مجازات اعدام جهت مجازات جرائمی چون آدمکشی، خیانت و تجاوز و تحت قوانین دراکو به طور گسترده استفاده می شد، اگر چه افلاطون معتقد بود اعدام تنها باید در مواردی اعمال شود که مجرم اصلاح ناپذیر است.از آن زمان تا کنون انواع روش های مجازات اعدام در سراسر جهان شامل مصلوب کردن، غرق کردن، لت وکوب منجر به مرگ، سنگسار، سوزاندن در آتش، چهارمیل کردن، دار زدن، تیرباران، صندلی الکتریکی و تزریق کشنده و اتاق گاز جهت مجازات مجرمان به کار می رود.

براساس گزارش سازمان عفو بین الملل، ۲۳ کشور در سال ۲۰۱۶ مجازات اعدام را اجرا کردند. کشورهایی هم هستند که اطلاعاتی در مورد اعدام ها منتشر نمی کنند که بیشتر چین و کرهٔ شمالی را می توان نام برد.

در گذشته اعدام در کشورهای بسیاری از جهان انجام می شد. امروزه اما شمار بسیاری از کشورها این روش مجازات را برچیده اند یا کمتر آن را به اجرا درمی آورند. فشارهای افکار همگانی و سازمان های مدافع حقوق بشر در کاهش صدور مجازات اعدام یا کنار گذاشتن آن دخیل بوده اند. بعضی کشورهای جهان از راه برگزاری همه پرسی، اعدام را از قوانین قضایی خود برداشته اند.
شیوهٔ انجام یا عدم انجام مجازات اعدام در کشورها معمولاً به چهار دسته تقسیم می شود. تا ماه مارس سال ۲۰۱۵، از ۱۹۵ کشورهای مستقل که عضو یا ناظر سازمان ملل متحد بوده اند:

۱. در ۱۰۳ کشور (٪۵۳) مجازات اعدام وجود ندارد.

۲. در ۶ کشور (٪۳) مجازات اعدام به جز برای جرائم در شرایط ویژه (مانند زمان جنگ) منسوخ شده است.

۳. در ۵۰ کشور (٪۲۶) مجازات اعدام علی رغم وجود قانون مورد استفاده قرار نمی گیرد یا متوقف است.

۴. در ۳۶ کشور (٪۱۸) مجازات اعدام قانونی است و انجام می شود.

در میان کشورهای شرکت کننده در جنگ جهانی دوم، تنها ایالات متحده و ژاپن به اجرای اعدام ادامه داده اند. در آغاز سال ۲۰۱۳ میلادی، شمار ۱۳۰ نفر در ژاپن در فهرست اعدام بودند. ژاپن این افراد را در گروه های چندنفره اعدام می کند و اجرای این مجازات در میان بیش از ۸۰ درصد مردم آن کشور هوادار دارد.

مجازات اعدام در پرتغال در سال ۱۸۶۷ لغو شده است. حکم اعدام تا سال ۱۹۷۶ و تنها در زمان جنگ و در موارد معدود در پرتغال می توانست صادر شود. مجازات اعدام در دوران خودکامگی آنتونیو ده الیویرا سالازار (۱۹۲۶-۱۹۷۴) یک بار هم اجرا نشده است.

اعدام در ایران قانونی است. جرائمی که در قانون برای آن ها اعدام پیش بینی شده شامل بعضی جرائم سیاسی، قتل، تجاوز، آزار جنسی کودکان، لواط، مساحقه (در صورت تکرار عمل)، قاچاق مواد مخدر، سرقت مسلحانه، آدم ربایی، هواپیماربایی، محاربه و ارتداد می شوند. به موجب مسائل شرعی، اغلب اعدام ها مابین اذان صبح و طلوع آفتاب انجام می شود.

بنا بر گزارش احمد شهید، گزارشگر ویژه سازمان ملل در امور حقوق بشر ایران، از اول ژوئیهٔ ۲۰۱۳ تا آخر ژوئن ۲۰۱۴ (۱۰ تیر ۱۳۹۲ تا ۹ تیر ۱۳۹۳)، شمار اعدام شدگان در ایران به رقم کم سابقهٔ ۸۵۲ نفر رسیده است. آقای شهید، در ششمین گزارش خود از وضعیت حقوق بشر در ایران، که برای بررسی در نشست اکتبر مجمع عمومی سازمان ملل متحد تهیه شده، تصریح کرده که در شش ماههٔ نخست سال ۲۰۱۴ (۱۱ دی ۱۳۹۲ تا ۹ تیر ۱۳۹۳) ۴۱۱ نفر اعدام شده اند که ۸ نفر آن ها هنگام ارتکاب جرم کمتر از ۱۸ سال سن داشته اند.

این شمار اعدام در سال ۲۰۱۴ در حالی صورت گرفته که روند صدور احکام اعدام در ایران در یک دههٔ گذشته، رو به افزایش بوده و از ۹۹ مورد در سال ۲۰۰۴، به ۶۸۷ مورد در سال ۲۰۱۳ رسیده است.

بنا بر گزارش سازمان عفو بین الملل ایران در سال ۲۰۱۴ میلادی در اجرای حکم اعدام پیشتاز بود. بر اساس این گزارش بیشترین حکم اعدام در جهان در این سال در ایران اجرا شده است.

دهم اکتبر روز جهانی مبارزه برای لغو اعدام است.

این اعدام در قبال قتل عمد اجرا می شود و دارای شرایط خاصی است. حضور شاکی خصوصی در آن به قدری پررنگ است که آن را از قلمرو قواعد آمره خارج می کند و اجازه ولیّ فقیه و دیگر عوامل در آن مؤثر است.

با توجه به تعاریف فقها از «حدّ»، اعدام حدّی را می توان این گونه تعریف کرد: «مجازات مرگی است که از طرف شارع معیّن شده و نمی توان آن را به کمتر از مرگ تقلیل داد.» اعدام حدّی بر طبق یک تقسیم بندی، دارای انواع زیر است:

شامل زنا (زنای محصنه یا با محارم یا به عنف یا غیرمسلمان با زن مسلمان) و لواط.

شامل محاربه و ارتداد.

همچون تکرار سه بار زنا که برای بار چهارم، حدّ اعدام جاری می شود.

مجازات مرگی است که از سوی حاکم معیّن می شود. عموم فقهای شیعه اعتقاد دارند که اصل در تعزیرات مادون حد است، ولی برای عدول از این اصل و اجرای مجازات بالاتر از حد، می توان به یکی از سه علت ذیل استناد کرد و اعدام تعزیری را جایز شمرد. این علل عبارتند از: «مصلحت فرد و جامعه»، «افساد فی الارض» و «نهی از منکر». در میان فقهای اهل سنّت نیز اختلاف هست، اما در برخی موارد، اعدام تعزیری را پذیرفته اند.

در خصوص اعدام، به ویژه اعدام قصاصی و حدّی، مبانی حقوق کیفری اسلام با مبانی حقوق غربی از لحاظ ماهیت، متفاوت است. بر اساس مبانی ایدئولوژیک اسلامی، قانون خدا از روی علم و اطلاع کامل و جامعی است که از انسان و محیط پیرامون وی دارد. از این رو، به گونه ای وضع شده که تا ابد نیاز به تغییر نداشته باشد. اما در مبانی حقوق غربی قوانین موضوعه بشری با گذشت زمان و ادراکات جدیدی که بشر از جهان پیرامون خود پیدا می کند، تغییر می کند."
217,فریدریش نیچه,"فریدریش ویلهِلم نیچه (زادهٔ ۱۵ اکتبر ۱۸۴۴ – درگذشتهٔ ۲۵ اوت ۱۹۰۰) فیلسوف، شاعر، منتقد فرهنگی، جامعه شناس، آهنگساز و فیلولوژیست کلاسیک بزرگ آلمانی و استاد لاتین و یونانی بود که آثارش تأثیری عمیق بر فلسفهٔ غرب و تاریخ اندیشهٔ مدرن بر جای گذاشته است.

در سال ۱۸۶۹ با ۲۴ سال سن، به کُرسی فیلولوژی کلاسیک در دانشگاه بازل دست یافت که جوان ترین فرد در نوع خود در تاریخ این دانشگاه به شمار می رود. در سال ۱۸۷۹ به خاطر بیماری هایی که در تمام طول زندگی با او همراه بود، از سمت خود در دانشگاه بازل کناره گیری کرد و دههٔ بعدی زندگانی اش را به تکمیل هستهٔ اصلی آثار خود که تا پیش آن به نگارش درآورده بود، اختصاص داد.
او بیماری خود را موهبتی می داند که باعث زایش افکاری نو در وی شده است. در سال ۱۸۸۹ در سن ۴۴ سالگی، قوای ذهنی اش را به طور کامل از دست داد و دچار فروپاشی کامل ذهنی گردید. او سال های باقی مانده عمر را تحت مراقبت مادرش (تا زمان مرگ او در سال ۱۸۹۷) و پس از آن خواهرش الیزابت فورستر-نیچه گذراند و سرانجام در سال ۱۹۰۰ در گذشت.

شاکلهٔ اصلی نوشته های نیچه از جدل فلسفی، شاعری، نقد فرهنگی و قصه تشکیل شده و در کنار آن به طور گسترده ای نیز به هنر، لغت شناسی، تاریخ، دین و دانش پرداخته شده است. نوشته های او در عین آنکه سرشار از جملات قصار و گوشه کنایه است، شامل مباحث بسیار دیگری همچون اخلاق، زیبایی شناسی، تراژدی، معرفت شناسی، خداناباوری و خودآگاهی نیز می گردد. بنیان های اصلیِ فلسفهٔ او عبارتند از نقدهایی تند علیه حقیقت مطلق در دفاع از منظرگرایی، انگارهٔ «آپولونی و دیونیسی»، نقدهایی تبارشناسانه بر دین و اخلاق مسیحی و نظریه او در این رابطه تحت عنوان «اخلاق ارباب-برده ای»، تصدیق زیبایی شناسانهٔ هستی و وجود در واکنش به پدیدهٔ «مرگ خدا» و بحران عمیق هیچ انگاری، و تعریف سوژه بشری به عنوان تجلی گاه اراده های متنازع و در-کشاکش که در مجموع با عنوان «اراده قدرت» شناخته می شود. نیچه در آثار بعدی اش مفاهیم تأثیرگذاری همچون «اَبَر-مرد» و «بازگشت جاودان» را مطرح کرد و به طور فزاینده ای با قدرت های خلّاقهٔ فرد به عنوان نیرویی برای غلبه بر پیش فرض های اجتماعی، فرهنگی و اخلاقی و نیل به ارزش های نو و سلامتِ زیبایی شناسانه درگیر شد و به غور و تفحّص در بابِ آن ها پرداخت.

پس از درگذشتِ نیچه، خواهر او الیزابت فورستر-نیچه متصدّی و ویراستار دست نوشته های او شد و شماری از آثار منتشرنشدهٔ او را جهتِ تطابق با ایدئولوژی ملی گرایانهٔ آلمانیِ شخصی اش بازنویسی کرد، و در عین حال دیدگاه های صریح او را که به روشنی در تضاد با یهودستیزی و ملی گرایی بودند دچار واگردانی، پیچیدگی و غموض کرد. آثار نیچه در ویراست های چاپی الیزابت به فاشیسم و نازیسم ارتباط داده شد، اما شماری از پژوهشگران قرن بیستم چنین خوانشی از آثار نیچه را به چالش کشیدند و ویراست های اصلاح شدهٔ آثار او به زودی عرضه گردید. اندیشه های او در دههٔ ۱۹۶۰ بار دیگر به محبوبیت رسید، و از آن زمان تاکنون تأثیری عمیق بر اندیشمندان حوزه های فلسفه (به خصوص مکاتب فلسفه قاره ای همچون اگزیستانسیالیسم، پست مدرنیسم و پسا-ساختارگرایی)، هنر، ادبیات، روانشناسی و فرهنگ عامه در قرن بیستم و بیست و یکم گذاشته است.

از مشهورترین عقاید وی نقد فرهنگ، دین و فلسفهٔ امروزی بر مبنای سؤالات بنیادینی دربارهٔ بنیان ارزشها و اخلاق بوده است. نوشته های وی سبک تازه ای در زبان آلمانی محسوب می شد؛ نوشته هایی بسیار ژرف و پر از ایجاز، آمیخته با افکاری انقلابی که نیچه خود روش نوشتاری خویش را ""گزین گویی ها"" می نامید. یکی از مشهورترین جملات او «خدا مرده است» می باشد که بحث های فراوانی را پدیدآورده است.

او در ۱۵ اکتبر ۱۸۴۴ در شهر کوچک روکن واقع در لایپزیک پروس به دنیا آمد. به دلیل مقارنت این روز با روز تولد فریدریش ویلهلم چهارم، پادشاه وقت پروس، که در روز تولد نیچه چهل و پنج ساله می شد، پدر او که معلم چند تن از اعضای خاندان سلطنت بود، نام کوچک پادشاه را بر فرزند خود نهاد (نیچه بعدها بخش میانی نام خود ویلهلم را حذف کرد).

والدین او کارل لودویگ نیچه (۱۸۴۹–۱۸۱۳) که کشیشی لوتری و سابقاً یک معلم بود و فرانسیسکا نیچه (۱۸۹۷–۱۸۲۶) یک سال پیش از متولد شدن نیچه در سال ۱۸۴۳ ازدواج کردند. آن ها صاحب دو فرزند دیگر نیز شدند: الیزابت فورستر-نیچه متولد ۱۸۴۶ و پسری دیگر به نام لودویگ جوزف متولد ۱۸۴۸. وقتی نیچه پنج سال داشت، پدرش بر اثر یک ناخوشی مزمن مغزی درگذشت. شش ماه پس از آن فرزند آخر خانواده لودویگ جوزف در دو سالگی فوت کرد. نیچه پس از آن همراه با خانواده به ناومبورگ نقل مکان کرد. در آنجا با مادربزرگِ مادری و دو عمهٔ مجرد نیچه زندگی می کردند. پس از فوت مادربزرگش در سال ۱۸۵۶، به خانهٔ اصلی خود که هم اکنون به موزه و مرکز مطالعات نیچه بدل شده است نقل مکان کردند. نایجل راجرز و مل تامپسون در کتاب ""فیلسوفان بدکردار"" نشان می دهند که نیچه دائماً بیمار بوده و سردرد داشته و اگر بر اثر بیماری سفلیس نمی مرد، می شد نتیجه گرفت که او در هنگام مرگ هنوز پسر بوده است. نیچه چند مورد به زنانی مثل لو سالومه و کازیما واگنر ابراز عشق کرده بود اما همه این موارد با تلخی پایان یافت و مخصوصاً خیانت لو سالومه و دوستش پل ری به او ضربه بسیار محکمی به او وارد آورد که بیماری او را تشدید کرد. در اواخر عمر نیچه خواهرش از او مراقبت می کرد که او هم حداکثر استفاده را از عواید فروش آثار او برد. نیچه در ده سال آخر عمرش عملاً مجنون بود.

او در ابتدا در یک مدرسه پسرانه و پس از آن مدرسه ای خصوصی مشغول به تحصیل شد، و در همان جا با افراد همچون گستاو کروگ، رادولف واگنر و ویلهلم پیندر که از خانواده های بسیار محترم بودند رابطه دوستی برقرار کرد. در سال ۱۸۵۴ به دبیرستان معروف دوم گیمنازیوم (Domgymnasium) در ناومبورگ وارد شد. بعداً به خاطر خدمتی که پدرش به عنوان کشیش به دولت کرده بود، بورسیه تحصیل در مدرسه پفورتا (Pforta) که از شهرتی جهانی برخوردار بود به او پیشنهاد گردید. او به این مدرسه منتقل گردید و در میانهٔ سال های ۱۸۵۸ تا ۱۸۶۴ در آنجا به تحصیل مشغول شد. در همان جا با افرادی همچون پائول یاکوب دویسِن و کارل فون گرسدورف دوست شد. او همچنین اوقاتی را به شاعری و نگارش موسیقی می گذراند. او تابستان ها در ناومبورگ هدایت یک انجمن ادبی و موسیقایی به نام «گرمانیا» (Germania) را بر عهده داشت. نیچه در مدرسه پفورتا توانست بنیه ای قوی در چندین زبان - یونانی، لاتین، عبری و فرانسوی - کسب کند و این گونه قادر به مطالعهٔ منابع دست اول مهم شود. او در این دوران برای نخستین بار دوری از خانواده را در محیط محافظه کارانهٔ یک شهر کوچک تجربه کرد.

نیچه در پفورتا تمایل به دنبال کردن موضوعاتی داشت که معمولاً نامناسب و ناشایست توصیف می شدند. در همین دوره، با آثار شاعر تقریباً ناشناختهٔ آن عصر، فریدریش هولدرلین، آشنا شد و از او به عنوان «شاعر محبوب» خویش یاد کرد، و در مقاله ای که در باب او نوشت، بیان داشت که این شاعرِ مجنون، آگاهی را به «متعالی ترین کمال» خود رسانیده است. معلّمی که مقالهٔ نیچه را تصحیح کرد نمرهٔ خوبی به کار او داد، اما از سویی به نیچه توصیه کرد که در آینده، خود را به نویسندگانی سالم تر، با بیانی روشن تر و البته «آلمانی» تر مشغول کند. او همچنین در این دوره با ارنست اورتلپ که شاعری غیرعادی، کافرکیش و اغلب مست و لم یعقل بود آشنا گردید که جسدش چند هفته پس از ملاقات با نیچهٔ جوان در یک آبراهه پیدا شد. احتمالاً او بوده است که نیچه را با موسیقی و آثارِ ریچارد واگنر آشنا کرده است. شاید تحتِ تأثیر اورتلپ بود که روزی نیچه و یکی از همکلاسانش به نام ریشتر، مست و مخمور به مدرسه بازگشتند و در آن وضعیت با یک معلم روبه رو شدند، که همین امر باعث تنزّل نیچه از تراز اوّل بودن در کلاس و مخدوش شدن وجهه اش به عنوان یک دانش آموز نمونه و کامل گردید.

پس از فارغ التحصیلی در سپتامبر ۱۸۶۴، به امید رسیدن به مقام کشیش پروتستان، در دانشگاه بن به تحصیلِ الهیات و فیلولوژی کلاسیک مشغول شد. او و دویسن دوره ای کوتاه به عضویت انجمن برادری بوشِن شافت (Burschenschaft) در فرانکونی درآمدند. پس از یک ترم تحصیل، نیچه به مطالعات الهیاتی خویش پایان داد و ایمان و اعتقادات مسیحی خویش را رها کرد. در همان دورانِ نگارش مقالهٔ خود با عنوان «سرنوشت و تاریخ» در سال ۱۸۶۲، نیچه استنباط کرده بود که تعالیم بنیادین مسیحیت تحتِ تأثیر پژوهش های تاریخی بی اعتبار گشته است؛ اما از سویی به نظر می رسد در همین دوران کتاب «زندگی مسیح» نوشتهٔ داوید اشتراوس نیز بر نیچه جوان تأثیری عمیق بر جای گذاشته است. افزون بر این، کتاب «جوهر مسیحیت» نوشتهٔ لودویگ فوئرباخ که در آن نویسنده استدلال کرده است که مردم خدا را آفریده اند بر نیچه تأثیرگذار بود. در ژوئن ۱۸۶۵، نیچه در نامه ای به خواهر شدیداً مذهبیِ خود خبر از رها کردن ایمان مذهبی خویش داد. نیچه در بخشی از این نامه چنین می نویسد:

«و این گونه راه ها از یکدگر جدا افتد: اگر طالب خوشی و آرامش روح هستی، پس ایمان داشته باش. لیک اگر طالب آنی که مُریدِ حقیقت باشی، پس تحقیق و جستجو کن…»

در ۱۷ اوت ۱۸۶۵، بن را ترک کرد و رهسپار دانشگاه لایپزیک شد تا تحت نظر فریدریش ویلهلم ریچل به مطالعه لغت شناسی بپردازد. در آنجا بود که با هم کلاسیِ خود اروین روده پیوند دوستیِ نزدیکی برقرار کرد. نخستین آثار او در حوزهٔ لغت شناسی به زودی در همین دوران ظاهر شدند.

او در سال ۱۸۶۵ تمامیِ آثار آرتور شوپنهاور را مطالعه کرد. او بیداری علایق فلسفی خود را مرهونِ مطالعهٔ کتاب «جهان همچون اراده و تصور» اثر شوپنهاور می دانست؛ و بعدها تصدیق کرد که او یکی از معدود اندیشمندانی است که برایشان احترام قائل است، و بخش «شوپنهاور همچون آموزگار» را در کتاب «تأملات نابهنگام» به افتخار او به نگارش درآورد. او در دانشگاه لایپزیک با فلسفهٔ یونان نیز آشنا گردید.

او در سالِ ۱۸۶۶ کتابِ «تاریخِ ماتریالیسم» نوشتهٔ فریدریش آلبرت لانگه را مطالعه کرد. شروحی که لانگه در این کتاب در بابِ فلسفهٔ ضد-ماتریالیستی کانت، خیزشِ ماتریالیسمِ اروپایی، علاقهٔ روبه رشدِ اروپا به دانش، نظریهٔ فرگشت چارلز داروین، و طغیان های عمومی علیه سنّت و سلطه ارایه کرده بود شدیداً نیچه را مجذوبِ خود ساخت. محیطِ فرهنگیِ عصری که در آن می زیست، نیچه را بیش از پیش تهییج کرد که افق های مطالعاتیِ خود را به فراسوی حوزه های لفت شناسی بسط دهد و مطالعاتِ فلسفی اش را همچنان دنبال کند، هر چند او ارایهٔ توضیحی فرگشتی در بابِ حسّ زیبایی شناسانهٔ بشری را ناممکن می دانست.

او در سال ۱۸۶۷ برای یک سال خدمتِ داوطلبانه در توپخانهٔ ارتشِ پروس در ناومبورگ ثبت نام کرد. در این دوران، او در میان هم قطاران تازه واردش به عنوانِ بهترین سوارکار شناخته شد، و افسرانِ او پیش بینی کردند که او به زودی به مقامِ فرماندهی دست خواهد یافت. با این حال، در مارسِ ۱۸۶۸ هنگامِ پریدن بر زینِ اسب سینه اش با قاشِ زین برخورد پیدا کرد و ماهیچه های سمتِ چپ آن از دو ناحیه دچار پارگی شد؛ این مسئله باعث شد که تواناییِ راه رفتن را برای ماه ها از دست بدهد. از همین رو، نیچه بارِ دیگر توجّهِ خود را به مطالعاتِ پبشینِ خویش معطوف کرده و آن ها را در سال ۱۸۶۸ تکمیل کرد، و بعدها در همان سال برای نخستین بار با ریچارد واگنر ملاقات کرد.

نا حدودی به واسطهٔ حمایت های ریچل، نیچه در سال ۱۸۶۹ پیشنهادی قابل توجه برای مقام استادیِ لغت شناسیِ کلاسیک در دانشگاه بازل سوییس دریافت کرد. در آن زمان نیچه تنها ۲۴ سال داشت و هنوز نه دورهٔ دکتریِ خود را به پایان رسانیده بود و نه گواهیِ شایستگیِ علمی دریافته کرده بود. در اینجا نیز باز با حمایت های ریچل از سوی دانشگاه لایپزیک به او دکترای افتخاری داده شده بود. این پیشنهاد در زمانی به او ارایه شد که او داشت به تغییر رشته از لغت شناسی به علومِ تجربی فکر می کرد، لیک به هر روی، او این پیشنهاد را پذیرفت. تا به امروز، هنوز هم نام نیچه در فهرستِ جوان ترین استادانِ ثابتِ علومِ کلاسیک به چشم می خورد.

او در این دوران آشنایی نزدیکی با «یاکوب بورکهارت» نویسنده کتاب «تمدن فرهنگی رنسانس در ایتالیا» داشت. او هوادار فلسفهٔ آرتور شوپنهاور فیلسوف شهیر آلمانی بود و با واگنر آهنگساز آلمانی دوستی نزدیکی داشت. وی بعدها گوشهٔ انزواء گرفت و از همه دوستانش رویگردان شد.

او در طول دوران تدریس در دانشگاه بازل با واگنر آشنایی داشت. قسمت دوم کتاب تولد تراژدی تا حدی با دنیای موسیقی «واگنر» نیز سروکار دارد. نیچه این آهنگساز را با لقب «مینوتار پیر» می خواند. برتراند راسل در «تاریخ فلسفه غرب» در مورد نیچه می گوید: «ابرمرد نیچه شباهت بسیاری به زیگفرید (پهلوان افسانه ای آلمان) دارد فقط با این تفاوت که او زبان یونانی هم می داند.»

با رسیدن به اواخر دهه۱۸۷۰ نیچه به تنویر افکار فرانسه مشتاق شد و این در حالی بود که بسیاری از تفکرات و عقاید او در آلمان جای خود را در میان فیلسوفان و نویسندگان پیدا کرده بود.

در سال ۱۸۶۹ نیچه شهروندی «پروسی» خود را ملغی کرد و تا پایان عمرش بی سرزمین ماند. او در حالی که در آلمان، سوئیس و ایتالیا سرگردان بود و در پانسیون زندگی می کرد بخش عمده ای از آثار معروف خود را آفرید.

نیچه ادعا کرد که دارای تباری از یک خانواده سرشناس لهستانی است و بر این مسئله اصرار زیادی نیز ورزید. از او نقل شده است که نوشته: ""«آلمان دارای ملتی بزرگ است چرا که مردمانش خون لهستانی در رگهایشان جاریست… من به لهستانی تبار بودن خود افتخار می کنم.»"" نیچه نوشت: «به من گفته شده که نیاکانم از سرشناسان لهستانی بوده اند که حدود یکصد سال پیش به واسطه باورهای مذهبی شان (پروتستان در لهستان اکثریت کاتولیک) مجبور به ترک خانه و سرزمینشان شدند؛ نامشان بعد از مهاجرت، آلمانی مآب می شود و از نیتسکی (Niëtzky) به نیچه (Nietzsche) تغییر داده می شود.

«لو آندره آس سالومه» دختر یک افسر ارتش روسیه بود که به دردناک ترین عشق نیچه بدل شد. او می گوید: ""«من در مقابل چنین روحی قالب تهی خواهم کرد»"" و ""«از کدامین ستاره بر زمین افتادیم تا در اینجا یکدیگر را ملاقات کنیم.»"" اینها نخستین جملاتی بود که نیچه در نخستین ملاقاتش با سالومه بر زبان آورد.

در باب شروع جنون نیچه روایتی معروف وجود دارد که می گوید روز سوم ژانویه ۱۸۸۹ نیچه در میدان کارلو آلبرتوی تورین داشت قدم می زد که با صحنهٔ شلّاق زدنِ یک اسب توسط یک کالسکه چی روبه رو گردید. نیچه با دیدنِ این صحنه منقلب می شود و به سوی آن حیوان می شتابد: نیچهٔ گریان گردن اسب را در آغوش می گیرد و با مهربانی نوزاش می کند؛ و پس از چند لحظه در برابر چشمان حیرت زدهٔ کالسکه چی و ناظران ناگهان نقش بر زمین می شود. جنون و کسوف معنویِ نیچه با این اتفاق در میدان کارلو آلبرتو آغاز می شود.

نیچه زندگی شخصی پر تلاطمی داشت و چندان با زنان هم میانه ای نداشت. نیچه دائماً بیمار بوده و سردرد داشته و این سردردها را نتیجه زایش افکار نو می دانسته است. در اواخر عمر نیچه خواهرش از او مراقبت می کرد. نیچه در ده سال آخر عمرش عملاً مجنون بود. برخی روانپزشکان هم عصر نیچه به ویژه پزشکان معالج او علت دیوانگیِ نیچه را فلج تدریجیِ مغزی ناشی از عفونت سیفلیس دانستند. بنا بر این نظریه، طی سال های ۱۸۶۴ تا ۱۸۸۸ نیچه ابتدا در یکی از روسپی خانه های اروپا به سیفلیس مبتلا شده و سپس دچار فلج مغزی گردیده است. مدتی این تشخیص معیار عام و خاص بود و تا اواسط قرنِ بیستم بسیاری به آن استناد می کردند؛ موردی که بعداً هم از لحاظ روان شناختی و هم پزشکی به چالش کشیده شد. الیزابت فورستر-نیچه خواهر او معتقد بود عامل جنون او استعمال کلورال (نوعی مسکن که نیچه برای دردهای خود استفاده می کرد) است. او همچنین مدعی بود که کار فکری شدید نیز در آشفتگی های ذهنی برادرش نقش زیادی داشته است.

برخی پژوهشگران از جمله پییر کلوسفسکی به دیوانگیِ ساختگی نیچه اعتقاد دارند. بنا بر این نظریه، نیچه توطئه کرده و طبقِ برنامه ای از پیش تنظیم شده طوری نقش بازی کرده است که با وانمود کردنِ خود هم جامعه و هم زمانهٔ خود را دست بیندازد. این نظریه با استناد به برخی پاره نوشت های نیچه بیش از پیش تقویت می شود. مثلاً او در کتابِ «سپیده دم» چنین می نویسد:

«تقریباً در همه جا جنون و دیوانگی راهِ اندیشهٔ جدید را باز می کند… قدیمی ها فکر می کردند که آنجا که جنون ظاهر می شود ذره ای نبوغ و خردمندی نیز همراهِ آن است… وقتی انسانِ برتر می خواهد یوغِ اخلاقِ حاکم را متلاشی و قانونی جدیدی را وضع کند ناچار است دیوانه شود؛ یا اگر واقعاً دیوانه نباشد [با رجوع به متن کتاب مشخص می شود که نیچه زیر عبارت «اگر واقعاً دیوانه نباشد» خط کشیده است!] خود را به دیوانگی بزند… مشاهده می شود که حتی نوآوران علمِ عروض مجبور شده اند نگرشِ شاعریِ تازهٔ خود را زیر نقابِ جنون پنهان و مطرح کنند… چگونه می توان دیوانه شد وقتی دیوانه نباشی و شجاعتِ وانمود کردن به آن را نداشته باشی؟... ای نیروهای الهی به من دیوانگی عطا کنید، آری دیوانگی عطا کنید تا بتوانم بالأخره خودم را باور کنم! آری به من هذیان، تشنج، روشنایی و تاریکی بدهید…»

نیچه در ادامه می نویسد که در یونان باستان سه شیوهٔ جنون وجود داشته است: جنون ساختاری (وجودی)، جنون عمد (ارادی) و جنون ساختگی (تظاهر). در گفتارِ دیگری از همین اثر، نقش مؤثر جنون در تغییر و تحوّل جامعهٔ سنتی مطرح شده است:

«تمامیِ رهبرانِ معنوی ملت ها به عوامل دیوانگی و شهادت متوسل می شدند و با تغییر آداب و رسوم جامعه روند راکد آن را متحوّل می کردند.»

نیچه در کتاب «دانش طربناک» می گوید که مردمِ عوام اشخاص برجسته و تاریخ ساز را دیوانه می پندارند:

«به چشم عوام، احساسات والا و سخاوتمندانه فاقدِ فایدهٔ عملی و در نتیجه به دور از واقعیت است… آدم های حقیر، آدم نجیب و بزرگ منش را دیوانه می پندارند، چون او سرشتِ نامعقول تری دارد. کشش انسان های برتر به طرف چیزهای استثنائی است، چیزهایی که هیچ جذابیتی برای سایر مردم ندارد.»

او همچنین در نامه ای به پیتر گاست صمیمی ترین دوست خود می نویسد:

«هر روز بیشتر به این واقعیت پی می برم که زندگی را نمی توان تحمل کرد مگر دیوانگی چاشنی آن باشد.»
به باور میشل فوکو، یکی از مهمترین شخصیت های مرزی در تاریخ جنون که برحسب شرایط مربوط به عصر روزگار خود وارد مرحله جنون گردیده، بی شک نیچه است. یکی از مهمترین مقولات انسان شناسی ساحتی از وجود انسانی است که در برزخی از عقل و عشق، سکر و صحو یا خرد و جنون به سر می برد. انسان هایی از آنان به «انسان های مرزی» تعبیر می شود، محصول عدم تعیّن به جغرافیای معنوی خاص می باشند و در تعابیر عرفانی، به عقلاءالمجانین شهرت یافته اند. این بُعد وجودی انسان را از آن لحاظ می توان به انسان های مرزی تعبیر کرد، که در وجود آنان، جدال میان «جهان های موازی» مشاهده می شود؛ لذا زمانی که از تجربه های عالم معنا در عالم ناسوت سخن می گویند یا بنا بر منطق آن جهان متعالی و شهودی در این جهان ناسوت عمل می کنند، توسط انسان ها متهم به جنون می گردند.

خاطره ای از روزهای اول جنون نیچه وجود دارد که نظریه «دیوانگی عرفانی» را مطرح می کند. زمانی که نیچه دیوانه می شود اوِربک از دوستان صمیمی اش او را با قطار به شهر بازل برمی گرداند (دهم ژانویهٔ ۱۸۸۹). در ایستگاه قطار پروفسور ویل به پیشواز آن ها می آید تا شخصاً نیچه را در کلینیک فریدمات بستری کند. نیچه فوراً ویل را می شناسد و می گوید: «آقای ویل؟ آری، شما روانپزشک هستید. چند سال پیش با هم دربارهٔ دیوانگی عرفانی بحث کردیم و موضوع بحث ما دیوانه ای به نام آدولف ویشر بود که اینجا زندگی می کرد.» ویل بدون اینکه سخنی بر لب بیاورد حرف های او را با سر تأیید می کند. بدین ترتیب مشخص می شود که نیچه با مفهوم «دیوانگیِ عرفانی» آشنایی داشته و با پروفسور ویل در این باره گفتگو کرده بود.

پژوهش های پزشکی نیز چالش هایی را در باب نظریهٔ نقشِ سیفلیس در جنون نیچه مطرح می کنند. در پژوهشی که توسط پزشکی آمریکایی به نام لئونارد ساکس به انجام رسیده است، بیان شده است که عامل جنون او آن طور که پیشتر تصور می شد بیماری سیفلیس نبوده، بلکه سرطان مغزی از نوع دیر-پیش رونده آن بوده است. به گفتهٔ دکتر ساکس نشانه هایی که نیچه از خود بروز می داده است هیچ کدام با علائمی که امروزه برای تشخیص بیماری سیفلیس کاربرد دارد مثل بی حالتی چهره و نامفهومی گفتار، مطابقت ندارد. ساکس اضافه می کند که در اواخر قرن نوزدهم بیش از ۹۰ درصد مبتلایان به سیفلیس پیشرفته سریعاً ناتوان می شدند و ظرف پنج سال پس از تشخیص بیماری می مُردند؛ این در حالی است که نیچه یازده سال همچنان زندگی کرد. به گفتهٔ دکتر ساکس پزشکان نیچه احتمال می دادند که او به سیفلیس مبتلا نشده باشد، اما از ارائه تشخیصی جایگزین برای بیماری او ناتوان بودند. به گفتهٔ دکتر ساکس این عقیده که نیچه از روسپیان سیفلیس گرفته، برای نخستین بار در سال ۱۹۴۷ اظهار شد. لانگ-آیک بام در کتابی که در محکومیت نقش نیچه در فلسفه نازیسم نوشته بود، مدعی می شود که زمانی عصب شناسی برلینی به او گفته است که نیچه ""در روسپی خانه ای واقع در لایپزیک وقتی که دانش آموز بود خود را گرفتار سیفلیس کرده و بخاطر این بیماری توسط دو پزشک لایپزیکی تحت درمان قرار گرفته است."" ""به طور عجیبی این خبر واحد که نیچه سیفلیس داشته است و در کتاب اساساً مشکوک و غیرمعتبر لانگ-آیک بام مطرح شده بود، به کرّات مورد استناد قرار گرفته است."" نیچه در ۲۵ اوت سال ۱۹۰۰ در وایمار درگذشت.

آپولونی و دیونیسی یک مفهوم دو-وجهی فلسفی است که بر اساس شماری از چهره های اسطوره ای یونان باستان یعنی آپولون و دیونیسوس شکل گرفته است. هر چند این دیدگاه به طورِ معمول به کتابِ معروفِ نیچه «زایش تراژدی» نسبت داده می شود، اما هولدرلین نیز پیشتر در بابِ آن ها در اشعار خویش سخن گفته بوده، همچنین وینکلمان که از باکوس که نام رُمی دیونیسوس است، پیش از نیچه چیزهایی بیان کرده بوده است. یک سال پیش از انتشار زایش تراژدی، نیچه نوشتاری را تحت عنوان «در بابِ موسیقی و واژه ها» به نگارش درمی آورد. او در این نوشتار به ارائه داوری ای شوپنهاوری در باب موسیقی می پردازد که موسیقی بیانی است بنیادی از جوهرهٔ هر چیز. در وهلهٔ دوم نیز شعر غنایی و درام قرار می گیرد که از موسیقی مشتق شده است و تجلی هایی پدیدار از اشیا ارائه می دهد؛ و به این گونه با نظر گرفتنِ این فرایند، تراژدی از دلِ موسیقی زاییده می شود.

نیچه در بخش های ابتدایی زایش تراژدی داستانی اسطوره ای را از یونان باستان ذکر می کند که در آن حکایت تلاش های شاه میداس در جنگل برای شکار سیلنوس، همزاد دیونیسوس، روایت می شود. پس از سال ها تلاش، شاه میداس بالأخره سیلنوس را در جنگل به چنگ می آورد و از او این سؤال را می پرسد که خواستنی ترین و بهترین چیز در زندگی برای آدمی چیست. سیلنوس در ابتدا سکوتی گزنده اختیارمی کند؛ و در نهایت با فشارهایی که از سوی شاه میداس بر او وارد می شود، با خنده ای گستاخانه این گونه لب به سخن می گشاید که «آه، ای نژادِ مصیبت زدهٔ فانی… چرا مرا وادار به بیان چیزی می کنید که به صلاح شماست هرگز آن را نشنوید؟ خواستنی ترین و بهترین چیز مطلقاً از دسترسِ شما خارج است: زاده نشدن، نبودن، هیچ بودن. اما در درجهٔ دوم بهترین و خواستنی ترین چیز همانا… هر چه زودتر مُردن است.» نیچه بر آن است که یونانیان به خوبی وحشت هستی و وجود را درک می کردند؛ از همین رو برای برای پوشاندن این حقیقت تلخ (حقیقت دیونیسوسی هستی)، هنرهای زیبا و خدایان المپی خویش را همچون یک لفّافه و استتارِ رویاگونه (وجه آپولونی فرهنگ یونانی) آفریدند.

نیچه در تراژدی کلاسیک آتن شکلی هنری را می یابد که در آن بدبینی و تولدستیزی موجود در «خردِ سیلنوس» استعلا می یابد. تماشاگران یونانی با کنکاش در ورطهٔ تاریک رنج های بشری که توسط شخصیت های تراژدی بر صحنه بازنمایی می شد، شادمانه و با شور و حالی وصف ناپذیر به زندگی آری می گفتند و آن را شایسته و سزاوار زیستن می یافتند. زمینهٔ اصلی ای که در کتاب زایش تراژدی به آن پرداخته می شود این است که هنرهای دراماتیک و به طور خاص تراژدی ها حاصل تلفیق انگیختارهای هنریِ دیونیسی و آپولونی هستند. او در ادامه استنباط می کند که چنین تلفیق ظریفی در هنرهای دراماتیک از دورهٔ تراژدی نویسان یونان باستان تاکنون شکل نگرفته است. در اینجا آپولون بازنمایندهٔ هماهنگی، تکامل، شفافیت و منطق است؛ در حالی که دیونیسوس در سویی دیگر بازنمایندهٔ بی نظمی، مستی، عواطف، خلسه ها و جذبه های بشری است. نیچه برای بیان تفکر خویش از این دو نیروی متقابل استفاده می کند چون جهان ذهن و نظم از یک سو، و جهان شور، حرارت و بی نظمی و هرج و مرج از سوی دیگر، پایه های بنیادین فرهنگ یونانی را شکل می دادند. طرفِ اپولونی جهانی رؤیاگونه و مملو از توهّمات است؛ و طرفِ دیونیسی حالتی است سرمستانه، که آزادی غرایز و کنار زدن مرزها و محدودیت ها را بازنمایی می کند. در این فازِ دیونیسی انسان همچون یک ساتیر ظاهر می گردد. او بازنمایندهٔ وحشت ناشی از اضمحلال اصلِ تشخّص و در عین حال تصویرگر کسی است که از این اضمحلال لذت می برد. نتیجه ای که از این دو بنیان فلسفی حاصل می شود، بازنمایی شرایط شناختی و ادراکی ای است که از طریق عوالمِ هنر خود را به عنوان قدرت طبیعت در انسان متجلّی می سازد.

نتیجهٔ حاصل از تقابلات آپولونی و دیونیسی در دلِ کشمکش ها و تعاملات تراژدی آشکار می شود: قهرمان تراژیکِ درام یا همان شخصیت اول داستان، در تلاش است تا سرنوشت پرآشوب و نامتعادل (وجه دیونیسیِ هستی او) خویش را تعادل و انتظام (وجه آپولونیِ هستی او) ببخشد؛ هر چند در نهایت ناکام از دنیا می رود. مانند آنچه در شخصیت هملت به عنوان نمونه ای از یک روشنفکر می بینیم که ارادهٔ تصمیم گیری ندارد، از همین رو برنهادی زنده از یک انسان عملگرا می تواند به شمار رود، نیچه چنین استنباط می کند که یک شخصیت دیونیسی در نهایت به این درک می رسد که اَعمالِ او توانِ ایجادِ تغییر در تعادل جاودانهٔ موجود در هستی را ندارند، و همین حقیقت او را آنچنان دلزده و رنجور می سازد که توانِ انجام هرگونه عملی در کلّیتِ آن از او سلب می شود. هملت در این دسته قرار می گیرد؛ او به واسطه شخصیت «روح» در داستان به حقایق فراطبیعی نظر کرده، او به معرفت صحیح دست یافته است و می داند که در هیچ یک از اعمالِ او توانِ تغییرِ آن موجود نیست. این نوع تراژدی برای مخاطبان درام زمینهٔ درک جوهره ای پنهان را که نیچه آن را یگانگیِ نخستینی می نامد و خود باعث احیای طبیعت دیونیسی می گردد، فراهم می آورد. نیچه این یگانگیِ نخستینی را همچون فزونی نیروها، و تجربهٔ سرشاری و غنای حاصل از سودا تعریف می کند. حالات سودایی در اینجا همچون یک سرمستی و به عنوان عاملی تعیین کننده در شکل گیری شرایط فیزیولوژیکی که فرد را قادر به آفرینش هنری می کند، ظاهر می شود. برانگیختگی ای که در چنین حالاتی به فرد دست می دهد، میل و ارادهٔ هنری را در او فزونی می بخشد:

در این حالت شخص هر چیزی را خارج از سرشاریِ درونیِ خویش، غنا می بخشد: هر آنچه را که می نگرد، هر آنچه را که بیرون از خویش اراده می کند، در نظرش گسترش یافته، قدرتمند، استوار و سرشار از نیرو جلوه گر می شود. فرد در این وضعیت چیزها را دچار استحاله و تغییر می کند، تا آنجا که به آیینهٔ قدرت او در بیرون بدل می شوند – آنچنان که گویی آن ها بازتاب هایی از تمامیت او هستند. انتظار می رود که این فرایند به تمامیتی که همان «هنر» است، منتج شود.

نیچه مصمم است که در آثارِ آیسخولوس و سوفوکل می توان اوج آفرینش هنری و ظهور حقیقی تراژدی را مشاهده کرد. به زعمِ او، از دوران اوریپید است که شاهدِ شروعِ تنزّل تراژدی هستیم. نیچه به استفادهٔ اوریپید از عقلگرایی و اخلاقگرایی سقراطی در تراژدی هایش انتقاد وارد می کند و بیان می دارد که اضافه کردنِ اخلاق و عقل تراژدی را از بنیان های اصلیِ خود دور می کند و آن تعادل استواری را که میان عناصر دیونیسی و آپولونی در آن شکل گرفته است، برهم می زند؛ سقراط تا آن اندازه بر منطق تأکید می کرد که ارزش اسطوره و رنج بُردن را به حوزه های معارف بشری بسط و تقلیل داد. افلاطون نیز این خطِ مشی را در دیالوگ های خویش ادامه داد که خود باعث شد دنیای مدرن میراث دار منطقی شود که به قیمت چشم پوشی از انگیختارهایی که تنها در دلِ انشقاق موجود میان عناصر دیونیسی و آپولونی یافت می شود، به دست آمده است. تمام این موارد، نیچه را به این نتیجه گیری می رساند که فرهنگ اروپایی از زمانِ سقراط تنها جلوه ای آپولونی داشته و از همین رو در سطحی نازل و ناسالم به حیات خود ادامه داده است. نیچه همچنین بر این نکته تأکید دارد که وجهِ دیونیسی بدون چاشنیِ آپولونی فاقد ساختاری شایستهٔ برای به وجود آوردن هنری منسجم خواهد بود، و وجهِ آپولونی نیز بدون چاشنیِ دیونیسی از شور و وجدی ضروری در بطنِ خویش بی نصیب خواهد ماند. تنها با محقق شدنِ تعادلی زیبا و ظریف، یعنی تعامل متقابل این نیروها است که شاهدِ ظهورِ هنری اصیل که همانا بازنمایندهٔ تراژدیِ واقعی یونانی است خواهیم بود.

بازگشتِ جاودان (که با عنوان عُود جاودان نیز شناخته می شود) مفهومی فرضی است که بیانگر این مسئله است که هستی رجعت یافته و همچنان به رجعت یافتن های پیاپیِ خود به صورتی مشابه و یکسان در قالب فضا-زمان بی کرانه برای دفعات بی شمار ادامه خواهد داد. بازگشت جاودان مفهومی کاملاً فیزیکی و مادی است و شامل هیچ گونه تلقیِ تناسخی و ماورائی که با دخالت روح به وقوع می پیوندد نمی شود، بلکه بازگشتی است در قالب پیکرهای مادی مشابه و یکسان. نیچه برای نخستین بار به این اندیشه در قالب داستانی تمثیلی در بخش ۳۴۱ کتاب «دانش طربناک» اشاره می کند؛ او همچنان علاوه بر دیگر اشاراتی که به این مفهوم در آثار گوناگون خود داشته، در فصل «مشاهده و معما» از کتاب «چنین گفت زرتشت» نیز به این اندیشه بازمی گردد. نیچه از این مفهوم با عنوان اندیشه ای بالقوه «هراسناک و فلج کننده» یاد می کند و بیان می دارد که بارِ آن بر دوش فرد «سنگین ترین وزنه» ای است که می توان در تصور آورد (""das schwerste Gewicht""). میل به بازگشت جاودانهٔ تمامِ رویدادها به تصدیق مطلقِ زندگانی و حیات می انجامد که خود واکنشی است متقابل به ستایش های شوپنهاور نسبت به انکارِ اراده و میلِ حیات. در اندیشه نیچه، به منظور درک کامل و همه جانبهٔ بازگشت جاودان، و نه اتّخاذ موضعی منفعلانه بلکه ادراکِ آن با تمام وجود، نیاز هست که فرد اندیشهٔ باستانی ""Amor Fati"" به معنای «عشقِ سرنوشت» را در خود پرورش دهد. هایدگر در نوشته های خویش در بابِ نیچه بیان می کند که نیچه برای نخستین بار در آثار خویش از این مفهوم بیشتر به عنوان پرسشی فرضی یاد می کند تا مُسلّم پنداشتن آن به عنوان یک حقیقت. به نظر هایدگر، آنچه که در تفکرِ مدرن از اهمیتی شایان برخوردار است همین بار سنگینی است که به واسطهٔ پرسش عود جاودان تحمیل می شود – صرف نظر از آنکه آیا چنین تلقی ای صحیح است یا خیر: «شیوه ای که نیچه در اینجا برای نخستین ارایهٔ خود از اندیشهٔ «بزرگترین بار» [عود جاودان] ارائه می کند، برای ما روشن می سازد که این «اندیشهٔ تمامِ اندیشه ها» در عین حال «مشقّت بارترین اندیشه» نیز هست.»

نیچه نه تنها قائل به این است که جهان در قالب فضا-زمانی بی کرانه در حال عود و بازگشت است، بلکه گمان می کند که اشکال گوناگونی از حوادثی که در گذشته رخ داده است، ممکن است در موقعیت هایی گوناگون بار دیگر به وقوع بپیوندد؛ از همین رو «تمامیِ ترتیباتی که پیشتر بر روی زمین وجود داشته است، می بایست هنوز هم رخ بدهد…»؛ و با ظهور هر صورتی از یک واقعه، انتظار می رود که مقادیر معینی از آگاهی و معرفت که باعث بهبود شخص می گردد به دست آید؛ و «به این گونه روزی فرا خواهد رسید که مردی درست شبیه من و زنی درست شبیه مریم متولد خواهد شد – تنها با این تفاوت که امید می رود مغز این مرد تازه، حماقت کمتری رو در خود جای داده باشد…»

الکساندر نِهاماس در کتاب خویش با عنوان «""نیچه: زندگی همچون ادبیات""» سه شیوهٔ نگرش به اندیشهٔ بازگشت جاودان را ارائه می دهد: «(الف) زندگانی من به صورتی کاملاً یکسان و مشابه دچار عود و بازگشت خواهد شد.» این تلقی خوانشی کاملاً جبری از این اندیشه ارائه می دهد. «(ب) زندگانی من ممکن است به صورتی کاملاً یکسان و مشابه دچار عود و بازگشت گردد.» این تلقی به طور نسبی بیانگر یک نوع کیهان شناسی است، اما از آنچه نیچه در بخش ۳۴۱ اثر خویش دانش طربناک به آن پرداخته است، بازمی ماند؛ و در نهایت «(ج) اگر قرار باشد که زندگانی من دچار عود و بازگشت شود، این فرایند تنها می تواند به صورتی یکسان و مشابه روی دهد.» نهاماس نشان می دهد این تفسیر سوم ماهیتی کاملاً مستقل از فیزیک دارد و حقایقِ کیهان شناسی را مد نظر خویش قرار نمی دهد. نهاماس در پایان چنین نتیجه گیری می کند که اگر قرار بر این باشد که اشخاص خود را بر اساس افعالِ خویش پی بریزند، تنها با زندگی کردنِ صورتی عودکننده از افعال و عملکردهای گذشته شان است که قادر خواهند بود خویشتن را در شرایط کنونی خود حفظ کنند (Nehamas 153). این اندیشهٔ نیچه در تقابل با اندیشهٔ تاریخی رستگاری و نجات قرار می گیرد.

نیچه بر آن است که مرگ خدا در نهایت منجر به از دست دادن هر گونه چشم انداز جهان شمول در باب چیزها، و به موازات آن هر گونه فهم و درک منسجم از حقیقت عینی می شود. نیچه بشخصه اندیشه وجود یک حقیقت عینی و خارجی را رد می کند و بر آن است که معرفت و شناخت مشروط و مقیّد است و وابسته به چشم اندازها و علایق نااستوار و متغیّر چیزها. از این امر می توان بازنگری مدام قواعد (چه فلسفی و چه روش های علمی و غیره) را بر اساس مقتضیاتی که چشم انداز هر دوره و شخص ایجاب می کند، استنباط نمود. این تلقی فلسفی و معرفت شناسانه «منظرگرایی» خوانده می شود.

نیچه در «چنین گفت زرتشت» بیان می کند که بر بلندای هر شخص بزرگی لوحی از ارزش ها آویخته شده است. او اشاره می کند که آنچه میان اشخاص گوناگون مشترک است، گرامیداشت و آفرینش ارزش ها است، هر چند ارزش های موردِ نظر از شخصی به شخص دیگر متفاوت باشند. نیچه اعلام می دارد که آنچه شخصی را بزرگ می گرداند نه محتوی و مضمون عقاید او که خودِ عمل ارزش آفرینیِ او است. از همین رو، اهمیت ارزش هایی که یک جامعه در صدد بیان آن است، به اندازهٔ اهمیت میل و ارادهٔ جمعی آن جامعه برای تحقق آن ارزش ها نیست. از نظرگاه نیچه، میل و اشتیاق اساسی تر از ارزشِ ذاتی و فی نفسهٔ اهداف است. عنصر اصلی ارادهٔ و میل است، فارغ از محتوی و مضمون ارزش ها و اهداف. «تا کنون هزار هدف وجود داشته، چون هزار فرد وجود داشته است. تنها جای یک یوغ برای هزار گردن خالی است: جای یک هدف خالی است. بشر هنور هیچ هدفی ندارد.» نیچه این عبارت را تحت عنوان «هزار و یک هدف» بیان می کند. این اندیشه که زین پس یک دستگاه ارزشی بر دیگر دستگاه ها برتری ای ندارد، هر چند شاید به طور مستقیم به نیچه منسوب نشده باشد، اما مبدّل به پیش فرضی رایج در علوم اجتماعی مدرن گشته است. ماکس وبر و مارتین هایدگر این اندیشه را جذب کردند و آن را شخصی سازی کرده و به مالکیت خویش درآوردند. این تلقی تمام تلاش های فلسفی و فرهنگی این دو شخصیت و همچنین چشم انداز سیاسی شان را شکل داد. به عنوان مثال، وبر با تکیه بر منظرگرایی نیچه معتقد است که هنوز نیز می توان از عینی گرایی سخن گفت، تنها با این پیش فرض که چشم انداز، ارزش یا هدفی خاصی پیش از آن بنیان نهاده شده باشد.

نیچه در کتاب «فراسوی نیک و بد» ضمن نقد فلسفهٔ سنتیِ دکارت، کانت و افلاطون، به انگارهٔ «شی فی نفسه» و «می اندیشم پس هستم» به عنوان تلقی هایی ابطال ناپذیر مبتنی بر پذیرشِ خام دستانهٔ انگاره ها و مغالطات پیشینی حمله می کند. السدیر مک اینتایر، فیلسوف نامدار اسکاتلندی، نیچه را در تاریخِ فلسفه در جایگاهی عالی قرار می دهد. او در عین نقدِ نیچه و پوچ گرایی به عنوان نشانه های از یک زوال کلّی، او را بخاطر بازشناخت انگیختارهای روانشناسانه ای که در پسِ فلسفهٔ اخلاقی کانت و هیوم نهفته است، ستایش می کند:

چرا که فهمِ این مسئله واضح تر از هر فیلسوفِ دیگری، دستاورد تاریخی نیچه بود… که نه تنها آنچه به نظر می رسید گریزی بر عینی گرایی است، در حقیقت نمودهایی از امیال ذهنی بود، بلکه ماهیت مسائلی که برای فلسفه ایجاد می کرد نیز وضعیتی این گونه داشت.

نیچه در کتاب «در باب حقیقت و دروغ در مفهومی غیراخلاقی» به ارائه گزارش و همچنین نقدی در باب نگرش های معاصر به حقیقت و مفاهیم می پردازد و بدین گونه چنین استنباط می کند که این نگرش ها از خودِ ایجاد و به وجود آوردن زبان، نشات می گیرند.

هر واژه ای بی درنگ به مفهومی بدل می شود، تا آنجا که گویی قرار نبوده است یادآور تجربه ای یگانه و کاملاً شخصی و اصیل باشد که زایش خود را بدان مدیون است؛ بلکه انگار می بایست با موارد بی شمار و کم و بیش همانندی – که به معنای واقعی کلمه یکسان نیستند – تطابق بیابد؛ به عبارتی دیگر با بسیاری موارد ناهمسان. در حقیقت هر مفهومی از همسان سازیِ مواردی ناهمسان سرچشمه گرفته است.

به عقیده پل اف. گلن نیچه در اینجا چنین استنباط می کند که «مفاهیم استعاراتی هستند که با واقعیت تطابق ندارند.» نیچه می نویسد که هر چند مفاهیم در حقیقت استعاراتی هستند که توسط بشر ابداع شده اند (به واسطه موافقتی همگانی برای تسهیل بر قراری ارتباط)، اما انسان ها پس از ابداع آنها، این حقیقت را به دست فراموشی سپردند و و باور کردند که این آن ها «حقیقی» و مطابق با واقعیت هستند.

به زعم نیچه «حقیقت» در واقع:

سپاهی است متحرک از استعارات، کنایه ها و انسان انگاری ها – کوتاه سخن آنکه مجموعه ای است از روابط انسانی که فزونی گرفته، دچار جابجایی گشته و با آرایه هایی بیانی و شاعرانه تزیین شده است، و پس مدت های مدیدی استفاده از آن، برای فرد به نظر پایدار، قانونمند و الزام آور می رسد: حقایق توهماتی هستند که فرد فراموش کرده است که این همان چیزی است که آن ها هستند، استعاراتی فرسوده که دارای هیچگونه نیروی حس انگیزی نیستند؛ سکه هایی که تصویر خود را از دست داده اند و همینک تنها به چشم فلز به آن ها نگریسته می شوند، و نه دیگر سکه.

چنین دیدگاه هایی از او در باب حقیقت و ارتباط آن با زبان انسان، تأثیری خاص بر نظریه پردازان پست مدرنیسم بر جا گذاشته است؛ و همین نوشتهٔ «در باب حقیقت و دروغ در مفهومی غیراخلاقی» یکی از آثاری است که بیشترین تأثیر را در شهرت نیچه (شهرتی هر چند مورد اختلاف) به عنوان «سلسله جنبان پست مدرنیسم» داشته است.

نگرش نیچه به موسیقی برآیندی است از نظرگاه او به فلسفهٔ فرهنگ. نیچه در ابتدا برتری و تفوق موسیقی کلاسیک اروپا را می ستاید. در این دوره او جنبه های غیرعقلانی نبوغ آهنگسازانی را که با بازآفرینش نیروهای دیونیسوسی به اصلاح اضافات جنبه عقلانی و خشک فرهنگ اروپایی کمک می کنند ستایش می کند. اما نیچه سرانجام از این موضع خود بازمی گردد و با حملاتی سخت و دامنه دار به موسیقی واگنر، مشخصه های «والا» یی را که با آن موسیقی هنری و کلاسیک را شناسایی می کنند مورد رد و انکار قرار می دهد. او معیارهای زیبایی شناسانه ای را که تا حد زیادی کانتی است در عالم هنر و موسیقی رد می کند و موسیقی عوام پسند افرادی همچون ژرژ بیزه و اوپرای کارمن او را می ستاید و سادگی و حس انگیز بودن آن را ارزش تلقی می کند.

نیچه بر خلاف آنچه تصور می شود بیشتر بر اساسِ حرکت جمعی جامعه پیش می رود و مرگ یک ملت را مُردن آرمان ها و ارزش های انسانی می پندارد و همین را دلیلی مستحکم بر نفوذ مذهب و نابودی پیشروی می داند؛ او مذهب را زادهٔ خیال می داند و تا آنجا پیش می رود که می گوید: ""تمامی قلمرو اخلاق و دین ذیل این برداشت از علت های زادهٔ خیال جای می گیرد"" و شناخت انسان را زیباترین می داند، به جای آنچه ""توهُم مذهبی"" می نامیم که باید ""اطاعت بی چون وچرا"" داشت.

فلسفهٔ وی متأثر از عقاید داروین است؛ و مفهوم ابر انسان او بر مبنای نظریه تکامل داروین طرح ریزی شده است. در برابر ابر-انسان واپسین انسان قرار دارد که معتقد به برابری انسان ها است. ابر-انسان کسی است که، فراسوی نیک و بد زندگی می کند و انسان اخلاقی را پشت سر گذاشته است. او مفهوم ابر-انسان را اولین بار در شاهکار خود چنین گفت زرتشت مطرح می سازد که یکی از مفاهیم بنیادین فلسفهٔ اوست. وی ستایشگر نبوغ و نکوهشگر دموکراسی و برابری انسان هاست.

انتقاد با لحنی گزنده از تلقیِ ارزش و ضدِ ارزش در جامعه پیامِ محوریِ نیچه است. این پیام با مرگِ فراروایت در فلسفهٔ پست مدرنیته به منصه ظهور رسید. ارزش و ضدِ ارزش در اراده معطوف به قدرت نهفته است، به طوری که گاه خودِ ما فریب ظاهرِ حقیقت طلبی و عدالت خواهیِ نمادینِ خود را می خوریم، اما داوریِ ارزشیِ ما در پسِ میل به قدرت قرار دارد.

اطلاعات وسیع نیچه در زمینه زبان ها، تاریخ، فرهنگ، از جمله یونانی و رومی و پژوهش هایی که صورت می دهد نشان از تسلط او بر فرهنگ و فلسفه ایران باستان دارد؛ مثلاً در «روزگار تراژیک یونانیان» که از نخستین آثار او است. شناخت او دربارهٔ تاریخ و فرهنگ یونان و روم، و مطالعهٔ آثار تاریخیِ بازمانده از ایران باستان، سبب آشنایی و علاقهٔ زیاد او به تاریخ و فرهنگِ ایرانِ باستان گردید. او در آثارِ خود، شامل پاره نوشته ها و یادداشت های بازمانده در دفترهای او، که حجم زیادی از کلِ نوشته های او را شامل می گردد، از فرهنگ ایرانِ باستان مکرراً یاد می کند. دل بستگی نیچه به ایران و ستایش فرهنگ باستانی آن را در کتاب چنین گفت زرتشت به وضوح می توان دید؛ وی با نهادن نام زرتشت بر کتاب، سعی در با ارزش نشان دادنِ تحقیقات خود می کند.

اما نیچه یکی از نمونه هایِ عالی خردمند بینای دیونوسوسی خود را در حافظ می یابد. نام حافظ ده بار در مجموعه یِ آثارِ وی آمده است. بی گمان، دل بستگی گوته به حافظ و ستایشی که در دیوان غربی-شرقی از حافظ و حکمتِ شرقی او کرده، در توجه نیچه به حافظ نقشی اساسی داشته است. در نوشته های نیچه نامِ حافظ در بیشتر موارد در کنار نامِ گوته می آید و نیچه هر دو را به عنوانِ قله های خردمندیِ ژرف می ستاید. حافظ نزدِ او نمایندهٔ آن آزاده جانی شرقی است که با وجدِ دیونوسوسی، با نگاهی تراژیک، زندگی را با شور سرشار می ستاید، به لذّت های آن روی می کند و، در همان حال، به خطرها و بلاهای آن نیز پشت نمی کند (بلایی کز حبیب آید، هزارش مرحبا گفتیم!). این ها، از دید نیچه، ویژگی های رویکرد مثبت و دلیرانه، یا رویکرد «تراژیک» به زندگی ست.

در میان پاره نوشته های بازمانده از نیچه، از جمله شعری خطاب به حافظ هست:

به حافظ، پرسش یک آبنوش

این کتاب در اصل در ۱۸۸۶ از پیِ «چنین گفت زرتشت» چاپ شد. این اثر را به نوعی بیان تمامیِ آنچه که در چنین گفت زرتشت آمده است اما به زبانی دیگر می دانند. آنچه که نیچه در زرتشت به زبانی شاعرانه و فشرده به طوری غیرمستقیم بیان کرده بود، در این کتاب بیانی دیگر یافته است. خود نیچه در نامه ای به یاکوب بورکهارت در سپتامبر ۱۸۸۶ می نویسد: «خواهش می کنم این کتاب را بخوان. اگر چه همان چیزهایی را می گوید که زرتشتِ من گفته است، اما به زبانی دیگر، بسیار دیگر.»

""در باب حقیقت و دروغ در مفهومی غیراخلاقی"" که با عنوان ""در باب حقیقت و دروغ در مفهومی فرا اخلاقی"" نیز شناخته می شود، نوشتاری است فلسفی اثر فریدریش نیچه. این اثر در سال ۱۸۷۳، یک سال پس از نوشتن زایش تراژدی به نگارش درآمد، اما در دوران حیات نیچه هرگز به انتشار نرسید. در بخش اعظمی از این اثر به پرسش هایی معرفت شناسانه در باب ماهیت حقیقت و زبان، و چگونگی ارتباط آن ها با شکل گیری مفاهیم پرداخته می شود.

واپسین شطحیات کتابی است شامل یادداشت های دوران بیماری فریدریش نیچه، که توسط یوهان خوک زبانشناس دانشگاه لیدن هلند جمع آوری شده و در سال ۱۹۹۸ زیر عنوان «من مرده ام چون احمقم» به چاپ رسیده است. نویسندهٔ اصلی عنوان «یادداشت های بیماری» را بر اثر خود گذارده که مترجم فارسی بنا بر ذوق خود عنوان «واپسین شطحیات» را برای آن برگزیده است. در واقع این نوشته تنها اثری از نیچه است که توسط او بین سال های ۱۸۸۹ تا ۱۸۹۷، یعنی دوران کسوف معنوی اش، به تحریر درآمده و می توان آن را به نوعی واپسین نوشته های او دانست.

سال دقیق نگارشِ این اثر مشخص نیست و در واقع هیچ وقت توسط خود نیچه به صورت یک کتاب در نیامد و دست کم صورتی از یک طرح بوده که نیچه در پی تکمیل آن برآمده بود. سرانجام نخستین بار به همت «پیتر گاست» و «ارنست و اوت هورنه فِر» در سال ۱۹۰۱ (یک سال پس از مرگ نیچه) جمع آوری، تنظیم، تدوین و منتشر شد.

پیش انگارهٔ نیچه در رسالهٔ «آرمانِ زهد» چنین است: گناهکاریِ انسان نه یک واقعیت، که تفسیرِ یک واقعیت است."
227,آبجو,"آبجو پرمصرف ترین و قدیمی ترین نوشیدنی الکلی و پس از آب و چای محبوب ترین نوشیدنی جهان است. آبجو حاصل تخمیر نشاسته و اساساً انواع دانه غلات است، هرچند بیشتر دانه جو مورد استفاده قرار می گیرد، ولی از دانه های برنج، ذرت و گندم نیز استفاده می شود. بیشتر طعم تلخی آبجو به خاطر رازک است که یک نگهدارنده طبیعی نیز می باشد، اگرچه آبجو در برخی موارد طعم های دیگری چون سبزیجات و میوه ها را نیز شامل می شود. در برخی از قدیمی ترین نوشته های شناخته شده می توان اشاراتی به تولید و توزیع آبجو یافت، در قانون حمورابی اشاره ویژه ای به قوانین سرو آبجو وجود دارد.

""نوشتار اصلی تاریخچه آبجو""
آبجوسازی عمری به درازای تمدن دارد. در واقع عمر آن به ۱۰٬۰۰۰ سال پ. م به زمان کاشت غلات در میان رودان یا عراق امروزی بازمی گردد. در نوشته های تاریخی به جا مانده از مصر باستان و میان رودان نیز به آن اشاره شده است. باستان شناسان بر این باورند که آبجو در شکل گیری تمدن ها تأثیر داشته است.

قدیمی ترین شواهد شیمیایی به دست آمده از ساخت آبجو متعلق به حدود ۳۱۰۰ تا ۳۵۰۰ پ. م در گودین تپه شهرستان کنگاور استان کرمانشاه کشورایران است. لوح ابلا که در منطقه ابلا سوریه کشف شده است و به ۲۵۰۰ سال قبل از میلاد بازمی گردد، گواه از تولید گسترده آبجو در این شهر دارد.

در منابع دیگر به دست آمده، تولید آبجو را حدود ۶۰۰۰ سال قبل از میلاد توسط سومریان برآورد کرده اند که از حدود ۴۰۰۰ سال قبل از میلاد در مصر مصرف می شده است.

از آنجا که هر ماده حاوی کربوهیدرات، مانند شکر و نشاسته، می تواند به صورت طبیعی تخمیر شود، این احتمال وجود دارد که آبجو به صورت مستقل در فرهنگ های مختلف جهان کشف شده باشد. نان و آبجو با افزایش سطح رفاه زندگی، اسباب توسعه فناوری های بشر را برای ساخت تمدن ها ایجاد کردند.

آبجو در اروپا توسط قبایل ژرمن و سلتیک در ۳۰۰۰ سال پیش از میلاد رواج یافت و عموماً تولید آبجو در مقیاس مصرف داخلی تولید می شده است. آبجو ابتدایی اروپایی ها علاوه برمواد اولیه تولید، شامل مواد دیگری چون عسل، انواع مختلف گیاهان، ادویه جات و مواد دیگری چون گیاهان مخدر نیز بوده است، از این رو آنچه اروپایی ها در گذشته می نوشیدند، احتمالاً نزد جوامع کنونی به عنوان آبجو شناخته نمی شود. همچنین آبجوهای آن زمان فاقد رازک بوده است و اولین استفاده ها از رازک در اروپا در حدود ۸۲۲ میلادی توسط یک راهب کارولنژی و بعدها در سال ۱۰۶۷ توسط راهبه ای به نام هیلدگارد مقدس ذکر شده است.

در ۱۵۱۶ میلادی، ویلیام چهارم، دوک باواریا، قانون راینهایتسگبوت را وضع نمود، احتمالاً قدیمی ترین قانون مرتبط با کیفیت مواد خوراکی که همچنان در قرن ۲۱ رعایت می شود و برطبق آن مواد تشکیل دهنده آبجو شامل آب، رازک و جو می شود. تاپیش از انقلاب صنعتی آبجو به صورت خانگی تولید و فروخته می شد، اگرچه در قرن ۷ میلادی تولید و فروش آبجو توسط صومعه های اروپا نیز صورت می گرفت. در طی انقلاب صنعتی تولید دست ساز آبجو جای خود را به تولید صنعتی داد و تا پایان قرن ۱۹ میلادی تولید خانگی آبجو به صورت چشمگیری کاهش یافت. با رواج یافتن دماسنج و آب سنج که امکان نظارت و آگاهی از حاصل آبجوسازی را فراهم می کند، صنعت آبجو سازی نیز تغییر کرد.

امروزه صنعت آبجوسازی به یک صنعت جهانی متشکل از شرکت های چند ملیتی و هزاران تولیدکننده کوچکتر چون آبجوسازهای منطقه ای و مغازه هاست. هرسالِ بیش از ۱۳۳ میلیارد لیتر (۳۵ میلیارد گالن) آبجو به فروش می رسد و در سال ۲۰۰۶ میلادی مجموع درآمد حاصل از فروش آبجو ۲۹۴٬۵ میلیارد دلار بوده است.

در سال ۲۰۱۰، مصرف آبجو در چین به میزان ۴۵ میلیارد لیتر رسید که دو برابر مصرف آمریکا است، اما تنها ۵ درصد از این میزان مصرف آبجوی بشکه ای بوده که این رقم در مقایسه با مصرف ۵۰ درصدی مصرف آبجوی بشکه ای در فرانسه و آلمان قابل توجه است.

به روند تولید آبجو و محلی که آبجو در آن ساخته می شود، آبجوسازی می گویند. آبجو می تواند در خانه ساخته شود، همان طور که در بیشتر طول تاریخ ساخته شده است. آبجوهایی که در مقیاس مصرف خانگی و بدون دلیل تجاری ساخته می شوند، در دسته آبجوهای خانگی قرار می گیرند. تولید آبجو در کشورهای توسعه یافته از اواخر قرن ۱۹ میلادی که زمینه های اقتصادی تجارت آبجو بیشتر مطرح است، مشمول قوانین و مالیات می شود. اگرچه تولید آبجو با وضع قانون تخفیف برای تولیدکنندگان خانگی در سال ۱۹۶۳ در بریتانیا، در سال ۱۹۷۲ در استرالیا و در سال ۱۹۷۹ در ایالات متحده آمریکا به عنوان یک سرگرمی مشمول مالیات نمی شود.

به اختصار در تهیه آبجو، منبع نشاسته تبدیل به مایع شکری به نام مخمر آبجو می شود و سپس این مایع در روند تخمیر توسط مخمرها به نوشیدنی الکلی تبدیل می شود.

در گام نخست، مخمر آبجو از مخلوط کردن منبع نشاسته (عموماً مالت) و آب داغ تهیه می شود که به این مرحله خیساندن می گویند، در این مرحله آب داغ در مخزنی همزن با مالت له شده مخلوط می شود. روند خیساندن معمولاً بین ۱ الی ۲ ساعت به طول می انجامد.

درحالی که انواع مختلفی از آبجو در جهان وجود دارد، اصول ابتدایی ساخت آبجو در ملت ها و فرهنگ های مختلف یکسان است. در مناطقی از اروپا مانند دانمارک، آلمان، بلژیک، بریتانیای کبیر، ایرلند، لهستان، جمهوری چک، هلند و اتریش، انواع مختلفی از آبجو به صورت محلی تهیه می گردد. در نقاط دیگر جهان نظیر آمریکا، کانادا و استرالیا آبجو با اقتباس از سبک اروپایی تولید می شود.

آبجوی خالص باید تنها شامل «آب، رازک، جوانه جو و مخمر» باشد.

مواد تشکیل دهنده پایه آبجو را آب، منبع نشاسته مانند مالت جو برای تخمیر شدن (تبدیل شدن به الکل)، مخمر آبجو و طعم دهنده مانند رازک است. برخی اوقات ممکن است چندین منبع نشاسته به صورت مخلوط با منبع نشاسته ثانویه ماننده ذرت، برنج یا شکر استفاده شود. اینکار به عنوان جایگزینی کم هزینه به جای مالت جو صورت می گیرد. در آفریقا از ارزن، سورگوم و ریشه کاساوا، در برزیل از سیب زمینی و آگیو در مکزیک به عنوان منبع نشاسته استفاده می شود.

بیشتر آبجو از آب تشکیل شده است. مناطق مختلف، آب های متفاوتی متشکل از مواد معدنی مختلف دارند. در نتیجه این تفاوت سبب تهیه انواع مختلفی از آبجو می شود که به آن ها شخصیت منطقه ای می دهد. برای نمونه، دوبلین دارای آب سختی است که امکان تهیه آبجو استاوت مانند گینیس را می دهد، در مقابل پلزن دارای آب سبکی است که امکان تهیه آبجو پل لاگر مانند پیلسنر ارکل را فراهم می کند. از سوی دیگر آب بارتون در انگلستان شامل سنگ گچ است که تهیه آبجو پل ایل را میسر می کند، آبجوسازان پل ایل برای تهیه این آبجو معمولاً مقداری سنگ گچ را در روندی موسوم به برتونیزیشن به آب خود می افزایند.

منبع نشاسته تأمین کننده مواد مورد نیاز برای تخمیر و کلید تعیین کننده طعم و بوی آبجو است. رایج ترین منبع نشاسته در آبجوسازی، جو مالت شده می باشد. برای تهیه مالت، دانه ها از طریق خیسانده شدن در آب، جوانه می زنند، سپس این دانه های جوانه زده را در کوره حرارت می دهند تا خشک شوند که حاصل آن در نهایت مالت است. دانه ها در روند مالت شدن، آنزیمی تولید می کنند که نشاسته دانه را به شکر مورد نیاز برای تخمیر تبدیل می کند. مدت زمان و دمای حرارت دادن دانه ها، دانه مالت با رنگ های متفاوت را تولید می کند. دانه های مالت تیره تر، آبجوی تیره تری نیز می سازند.

پس از ریختن آب به آن رازک اضافه می شود

آبجو سازی یک کسب و کار بین المللی است که عمدتاً توسط چندین شرکت چندملیتی بزرگ و صدها تولیدکننده کوچک از مغازه های آبجوسازی گرفته تا آبجوسازهای منطقه ای اداره می شود. هرساله بیش از ۱۳۳ میلیارد لیتر (۳۵ میلیارد گالن) آبجو به فروش می رسد و در سال ۲۰۰۶ میلادی مجموع درآمد حاصل از فروش آبجو ۲۹۴٬۵ میلیارد دلار بوده است.


آبجو در بیشتر جوامع محبوب ترین نوشیدنی الکلی به حساب می آید. نوشیدن آبجو در جوامع مختلف با سنت ها و فعالیت های گوناگونی همراه است، از این فعالیت ها می توان به ورق بازی، دارت و دیگر بازی های رایج در بارها، شرکت در جشنواره های آبجو، بازدید از بارها در غروب، پیوستن به سازمان های مرتبط چون کامرا، بازدید از آبجوسازی ها، گردشگری و طبقه بندی آبجوها را نام برد.

در دین اسلام آبجو یا فُقّاع از نجاسات ده گانه است و نوشیدن آن عملی حرام با حد شرعی ۸۰ تازیانه است.

از آنجا که الکل از اجزای تشکیل دهنده آبجو است، تأثیرات مصرف الکل در رابطه با آبجو نیز صدق می کند. مصرف متوسط الکل که شامل آبجو نیز می شود، احتمال ابتلا به بیماری های قلبی-عروقی، سکته مغزی و زوال عقل را کاهش داده و همچنین می تواند سبب کاهش ادراک شود. از سوی دیگر مصرف بیش از حد یا مداوم آن می تواند سبب الکلی شدن و ابتلا به بیماری های کبدی را فراهم کند.

مخمر آبجو به عنوان یک منبع غنی از مواد مغذی شناخته می شود. از این رو آبجو نیز شامل مقدار قابل توجهی از مواد مغذی نظیر منیزیم، سلنیوم، پتاسیم، فسفر، بیوتین و ویتامین های گروه ب است. حتی از آبجو به عنوان مایع پخت نان نیز استفاده می شود. هرچند برخی منابع بر این باورند که آبجوهای تصفیه شده مواد مغذی خود را از دست می دهند.

در سال ۲۰۰۵ میلادی، تحقیقی در کشور ژاپن نشان داد که آبجو با الکل کم می تواند یک ماده ضد سرطان قوی باشد. از سوی دیگر تحقیقات دیگری نشان می دهد که آبجوی غیرالکلی همان تأثیرات مفیدی را برای بیماری های قلبی دارد که مصرف کم نوشیدنی های الکلی دارد. به هرشکل بسیاری از تحقیقات تأثیرات مثبت نوشیدنی ها الکلی را به واسطه وجود الکل در آن ها می دانند."
229,ریچارد فاینمن,"ریچارد فیلیپس فاینمن (زادۀ ۱۱ مۀ ۱۹۱۸، نیویورک، درگذشتۀ ۱۵ فوریۀ ۱۹۸۸، کالیفرنیا) از تأثیرگذارترین فیزیکدان های آمریکایی سدۀ بیستم میلادی بود. او در گسترش نظریۀ الکترودینامیک کوانتومی سهم به سزایی داشت و از دانشمندان پروژۀ منهتن بود، پروژه ای که به ساخت نخستین بمب اتمی انجامید. بعدها او یکی از اعضای کمیسیون راجرز بود که از سوی رئیس جمهور ایالات متحده، بررسی انفجار فضاپیمای چلنجر را بر عهده داشت. در سال ۱۹۶۵ فاینمن برای پژوهش هایش در الکترودینامیک کوانتومی، به همراه جولیان شووینگر و سین ایترو تومونوجا جایزۀ نوبل فیزیک گرفت.

فاینمن استادی تأثیرگذار و نوازندهٔ غیرحرفه ای بانگو بود، و فردی خاص و آزاداندیش به شمار می رفت. فاینمن یک مبلغ علم مشتاق بود. در سال ۱۹۵۹ او در سخنرانی مشهور و نوآورانۀ خود در انجمن فیزیک آمریکا با عنوان «""آن پایین فضای بسیاری هست""»؛ به بررسی ایده هایی پرداخت که اکنون با نام فناوری نانو شناخته می شوند؛ و چشم انداز شگفت انگیز این ایده ها را پیش نهاد.

فاینمن، یکی از مشهورترین دانشمندان جهان بوده است. سال ۱۹۹۹ در یک نظرسنجی از ۱۳۰ فیزیکدان مطرح از کشورهای مختلف از سوی نشریه بریتانیایی ""Physics World""، فاینمن، یکی از ده فیزیکدان برتر تمام اعصار برشمرده شد.

او همچنین برای ماجراجویی های فراوانش مشهور شده و در کتاب های «""حتماً شوخی می کنید آقای فاینمن؟""» و «""چه اهمیتی می دهید دیگران چه فکری می کنند؟""» به تفصیل دربارۀ آن ها صحبت کرده است.

ریچارد فاینمن در ۱۱ مه ۱۹۱۸ در کویینز نیویورک زاده شد. مادرش لوسی خانه دار و پدر او ملویل آرتور فاینمن، بازرگانی بود که یونیفرم نظامی می فروخت. اصل و نسب پدر و مادر او از روسیه و لهستان بود و هر دوی آن ها اشکنازی بودند.
با این که پدر و مادرش یهودی تبار بودند، پدر بر خلاف مادر خداناباور بود. به باور خود فاینمن، پدرش تأثیر زیادی روی او داشت و آن ها از صحبت درباره پدیده های مختلف لذت می بردند. مادرش شوخ طبع بود، که این شوخ طبعی را ریچارد از او به ارث برد؛ میراثی که تا پایان عمر با خود داشت.

همانند آلبرت اینشتین و ادوارد تلر، ریچارد حرف زدن را دیر آموخت. او تا سه سالگی هنوز نخستین کلمه اش را هم بر زبان نیاورده بود. در بزرگسالی، او لهجهٔ غلیط بروکلینی اش را حفظ کرده بود. این لهجه به قدری متمایز بود که گاهی دیگران آن را نوعی تظاهر و اغراق می پنداشتند. دوستان نزدیک فاینمن، ولفگانگ پاولی و هانس بیته نظرشان این بود که فاینمن مثل یک «خیابان گرد» صحبت می کند.

فاینمن از کودکی به علوم مهندسی علاقه مند بود. او آزمایشگاه خانگی کوچکی برای خود داشت و وسایل برقی را تعمیر می کرد. خواهر وی، جوآن فاینمن نیز بعدها متخصص اخترفیزیک شد.

فاینمن در دبیرستان فار راک اوی تحصیل می کرد. دو برنده دیگر جایزه نوبل، برتون ریکتر و باروخ ساموئل بلومبرگ هم از دانش آموختگان همین دبیرستان بوده اند.
در دبیرستان، ضریب هوشی وی بر اساس یک آزمون نامشخص ۱۲۳ تخمین زده شد.
او در ۱۵ سالگی، مثلثات، هندسه تحلیلی، دیفرانسیل و انتگرال و حد مجموع را از بر بود.
او برای پذیرش در دانشگاه کلمبیا اقدام کرد، اما به علت سهمیه محدودی که دانشگاه برای یهودیان داشت پذیرفته نشد. به جای کلمبیا او به ام آی تی رفت و آن جا به انجمن برادری فی بتا دلتا پیوست. در دوران کارشناسی، فاینمن دو مقاله در مجلهٔ ""Physical Review"" منتشر کرد. 
یکی از ابن مقالات با عنوان «پراکندگی پرتوهای کیهانی به وسیلهٔ ستارگان یک کهکشان» را با همکاری مانوئل والاراتا نوشته بود.

مقالهٔ دیگر فاینمن، تز سال آخرش دربارهٔ «نیروهای میان مولکول ها» بود. این مقاله بر مبنای ایده ای از جان سی اسلتر بود. اسلتر به قدری از تز فاینمن راضی بود که آن را در ژورنالی منتشر کرد. امروزه موضوع رسالهٔ فاینمن با نام قضیهٔ هل مان-فاینمن شناخته می شود.

او در سال ۱۹۳۹ از ام آی تی مدرک کارشناسی گرفت و در همین سال برنده بورسیه پاتنام شد.
فاینمن در آزمون های ورودی تحصیلات تکمیلی دانشگاه پرینستون از سوالات فیزیک نمرهٔ کامل گرفت که بی سابقه بود و نمرهٔ ریاضی اش هم بسیار بالا بود؛ اما نمره اش در تاریخ و انگلیسی تعریفی نداشت. اما رئیس دپارتمان فیزیک پرینستون (هنری د ولف اسمیت) نگرانی دیگری داشت. در نامه ای به فیلیپ ام مورس او این چنین نوشته بود: «آیا فاینمن یهودی است؟ ما هیج قانون مشخصی علیه یهودیان نداریم اما تمایل داریم که جمعیت نسبی آن ها را در دپارتمانمان به طرز معقولی پایین نگه داریم.» مورس تأیید کرد که فاینمن در واقع یهودی است اما به اسمیت اطمینان داد که «به هر حال، قیافه و رفتار فاینمن هیچ اثری از این ویژگی اش ندارد.»

سال ۱۹۴۱ در حالی که آتش جنگ جهانی دوم در اروپا شعله ور شده بود، فاینمن در ایالات متحدهٔ فارغ از جنگ، تابستانی را در مرکز تسلیحاتی فرانکفورد در پنسیلوانیا به کار بر روی مسائل مربوط به پرتاب موشک های بالستیک گذراند. پس از حمله به پرل هاربر که ایالات متحده وارد جنگ شد، او توسط رابرت آر ویلسون استخدام شد. در این زمان ویلسون در پروژه ای که بعداً به پروژه منهتن تبدیل شد، مشغول کار بر روی روش های تولید اورانیوم غنی شده برای بمب اتمی بود. تیم ویلسون در پرینستون مشغول کار بر روی دستگاهی به نام ایزوترون بودند؛ دستگاهی که با کمک نیروی الکترومغناطیس اورانیوم-۲۳۵ را از اورانیوم-۲۳۸ جدا می کرد. در همین حال تیم ارنست ارلاندو لارنس مشغول توسعهٔ کالوترون بود که همین کار را با شیوه ای متفاوت انجام می داد. در تئوری، ایزوترون چندین مرتبه از کالوترون بهینه تر بود اما تلاش فاینمن و پائول الوم برای اثبات این که در عمل هم همین طور است راه به جایی نمی برد. سرانجام، به پیشنهاد لارنس توسعهٔ ایزوترون نیمه کاره رها شد.

در این زمان (اوایل ۱۹۴۳) رابرت اوپنهایمر مشغول برپاسازی آزمایشگاه لوس آلاموس بود؛ آزمایشگاهی سری در تخت تپه ای دورافتاده در نیومکزیکو که بنا بود بمب اتمی در آن جا طراحی و ساخته شود. تیم ویلسون در پرینستون پیشنهادی مبنی برای همکاری در این پروژه دریافت کرد. ویلسون بعدها این رویداد را این گونه به خاطر می آورد: «مثل یک گروهان از سربازان، همه مان با هم برای رفتن به لوس آلاموس ثبت نام کردیم.» مثل بسیاری از فیزیکدانان جوان، فاینمن خیلی زود مجذوب کاریزمای اوپنهایمر شد. اوپنهایمری که از شیکاگو با تلفن راه دور با فاینمن تماس گرفت تا بگوید که برای آرلین (همسر فاینمن) بیمارستانی در البوکرکی پیدا کرده است. فاینمن از جملهٔ نخستین کسانی بود که عازم نیومکزیکو شد. در ۲۸ مارس ۱۹۴۳ او همراه با آرلین که راه آهن برایش ویلچری فراهم کرده بود با قطار به مقصد نیومکزیکو حرکت کردند.

در لوس آلاموس، فاینمن به بخش تئوری (T) پیوست که توسط هانس بیته اداره می شد. بیته تحت تأثیر مهارت فاینمن قرار گرفت و او را سرپرست یک گروه کرد. بیته و فاینمن فرمول بیته–فاینمن را برای محاسبهٔ انرژی آزاد شدهٔ حاصل از یک بمب اتمی شکافتی توسعه دادند. فرمول آن ها بر مبنای کارهای رابرت سربر به دست آمده بود. به عنوان یک فیزیکدان تازه وارد، نقش فاینمن در پروژهٔ منهتن مرکزی نبود. او در بخش تئوری، سرپرست گروهی محاسباتی متشکل از رایانه های انسانی بود. به همراه استنلی فرانکل و نیکولاس متروپلیس، او در برپاسازی سیستمی مبتنی بر استفاده از کارت های پانچِ آی بی ام برای محاسبات همکاری داشت. کارهای دیگر او در لوس آلاموس شامل محاسبهٔ معادلات نوترون برای یک رآکتورِ هسته ایِ کوچک به نام «""Water Boiler""» (به معنای دیگ بخار) بود. هدف این رآکتور، اندازه گیری میزان نزدیکی یک توده از مواد هسته ای به حالت بحرانی بود. برای تکمیل کارش روی این رآکتور، فاینمن به آزمایشگاه ملی اوک ریج فرستاده شد و در آنجا مهندسان را برای طراحی روندهای ایمنی برای ذخیرهٔ مواد پرتوزا یاری کرد. این روندها باید از وقوع انفجار بحرانی جلوگیری می کردند، به ویژه در مواقعی که اورانیوم غنی شده با آب تماس پیدا می کرد که می توانست به عنوان یک آرام کننده نوترون عمل کند. فاینمن همچنین مسئول محاسبات مربوط به طرح بمب اورانیومی دوگانه بود که در نهایت معلوم شد ساختش ناممکن است.

فاینمن اسماً در دانشگاه ویسکانسین به عنوان استادیار استخدام شده بود، اما در هنگام مشارکت در پروژهٔ منهتن مرخصی بدون حقوق گرفته بود.
در سال ۱۹۴۵ فاینمن نامه ای از کالجِ ""Letters and Science"" این دانشگاه دریافت کرد که از او خواسته شده بود تا در سال تحصیلی آینده تدریس کند. از آن جا که او بازگشت و تدریس را نپذیرفت، استخدام او لغو شد. چند سال بعد، فاینمن در یک سخنرانی در این دانشگاه به شوخی گفت: «عالی است که دوباره در تنها دانشگاهی هستم که به قدر کافی عاقل بوده که مرا اخراج کند.»

در ۳۰ اکتبر ۱۹۴۳، دوست فاینمن هانس آلبرشت بیته به رئیس دپارتمان فیزیک دانشگاهش یعنی کرنل نامه ای نوشت تا او را به استخدام فاینمن تشویق کند. در ۲۸ فوریه ۱۹۴۴، رابرت باکر که او هم از کرنل و از دانشمندان ارشد لوس آلاموس بود استخدام فاینمن را توصیه کرد. این توصیه ها به پیشنهاد کاری برای او در اوت ۱۹۴۴ منجر شد که فاینمن آن را پذیرفت. اوپنهایمر نیز امیدوار بود که فاینمن را در دانشگاه خودش، دانشگاه کالیفرنیا، استخدام کند، اما رئیس دپارتمان فیزیک این دانشگاه، ریموند تی. برگ در استخدام فاینمن دودل بود. در نهایت در می ۱۹۴۵ دانشگاه کالیفرنیا پیشنهادی برای فاینمن فرستاد که فاینمن ردش کرد. با این حال، کرنل قبول کرد که معادل همان حقوق ۳۹۰۰ دلاری را به او بپردازد که دانشگاه به فاینمن پیشنهاد کرده بود. فاینمن یکی از نخستین اعضای رهبری آزمایشگاه لوس آلاموس بود که آنجا را ترک کرد. با ترک لوس آلاموس در اکتبر ۱۹۴۵ او راهی ایتاکا، نیویورک مقر کرنل شد.
از آنجا که او دیگر در آزمایشگاه لوس آلاموس کار نمی کرد، دیگر از قانون سربازی معاف نبود و در پاییز ۱۹۴۶ به خدمت ارتش فراخوانده شد. او از رفتن به سربازی با تظاهر به بیماری روانی رهایی یافت و ارتش در یک بررسی پزشکی به او معافیت نوع F-4 به دلیل عدم سلامت روانی داد. ممکن است که این ارزیابی تا حدی هم درست بوده باشد چرا که در این هنگام فاینمن به دلیل مرگ ناگهانی پدرش در ۸ اکتبر ۱۹۴۶ از افسردگی رنج می برد. در ۱۷ اکتبر ۱۹۴۶، او نامه ای به همسر درگذشته اش آرلین نوشت که در آن عشق عمیق و دلشکستگی اش را بیان می کرد. فاینمن تا آخر عمر نامه را نگه داشت. نامه مهر و موم شده بود و تنها پس از مرگ فاینمن باز شد. نامه با این جمله تمام می شد: «من را به خاطر پست نکردن این نامه ببخش، اما نشانی ات را نمی دانم.»

سال های حضور در مؤسسه فناوری کالیفرنیا معروف به کالتک، دوره پر دستاوردی برای فاینمن بود. او بر روی الکترودینامیک کوانتومی کار کرد که جایزه نوبل را برایش به ارمغان آورد. دقت پیش بینی های این نظریه با آزمایش های بسیاری تأیید شده است. فاینمن دو صورت بندی متفاوت از این نظریه ارائه کرد: نخست رهیافت انتگرال مسیر، و دیگر نمودارهای فاینمن. هردوی این صورت بندی ها از شیوه جمع تاریخ ها استفاده می کنند. علاوه بر این، او توضیحی برای ابرشارگی هلیم مایع در دماهای بسیار پایین ارائه کرد. توضیح او بر پایه مکانیک کوانتوم و نظریه فیزیکدان روسی لاندائو دربارهٔ ابرشارگی بود.

فاینمن به همراه ماری گل-من مدلی را برای توصیف واپاشی ضعیف توسعه داد که نشان می داد جفتیدگی جریان در این فرایند ترکیبی از جریان محوری و جریان برداری است. (تجزیه یک نوترون به یک الکترون، یک پروتون و یک پادنوترینو مثالی از یک واکنش واپاشی ضعیف است) هر چند که ای سی جورج سودارشان و رابرت مارشاک هم تقریباً هم زمان با فاینمن و گل مان مدل مشابهی را ارائه کردند، اما کار فاینمن و گل مان به عنوان پیشرفتی اساسی تلقی می شد. چرا که برهم کنش های نیروی هسته ای ضعیف را به طرز شسته و رفته ای بر مبنای جریان های برداری و محوری توضیح می داد و نظریه واپاشی بتای سال ۱۹۳۳ انریکو فرمی را به توضیحی برای نقض زوجیت ذرات بنیادی مجهز می کرد. 

فاینمن وقتی که یک استاد کالتک بود ال اس دی را امتحان کرد. او هم چنین تجربیاتی برای فهم هوشیاری با ماری جوآنا و کتامین در تانک های توهم مشهور جان لیلی داشت. او مصرف الکل را هنگامی متوقف کرد که نشانه های ابتدایی اعتیاد به الکل را نشان داد. چرا که نمی خواست هیچ کاری به مغزش آسیب برساند. 

فاینمن نقش مهمی در کمیسیون راجرز (هیئت ریاست جمهوری تشکیل شده برای بررسی فاجعه چلنجر) داشت. هنگام پخش زنده تلویزیونی یکی از جلسه های این کمیسیون، فاینمن با آزمایشی نشان داد که پلیمر استفاده شده در واشرهای چنبری شاتل خاصیت ارتجاعی خود را در دمای پایین از دست می دهد. او این کار را با فشردن نمونه ای از این ماده با یک گیره و فرو بردن آن در لیوان آب خنکی که جلویش بود انجام داد. در رای نهایی، کمیته مذکور علت فاجعه را خرابی یکی از واشرهای درزگیری در یکی از موشک های پیشران جامد دانست.

فاینمن در سال های آخر عمرش از دو سرطان نادر رنج می برد: لیپوسارکما و بیماری والدنشتروم. بعد از یک عمل جراحی کوتاه برای درمان بیماری والدنشتروم، او در ۱۵ فوریه ۱۹۸۸ در سن ۶۹ سالگی در مرکز پزشکی یو سی ال ای در گذشت. آخرین کلمات او این بود: «از این که دو بار بمیرم متنفرم، خیلی کسل کننده است.»

فاینمن اصطلاح علم محموله پرست گونه را برای اشاره به شیوه هایی که روش علمی را تقلید می کنند اما واقعاً علمی نیستند ابداع کرد. او بعضی از نتایج علوم اجتماعی و ادعاهای مبلغان خوراک زیستی (محصولات ارگانیک) را از این دست می دانست.


مجموعه ای از ماجراجویی های فاینمن با عنوان انگلیسی «""Surely You're Joking, Mr. Feynman""» به فارسی ترجمه شده و نشر علم آن را با عنوان «""ماجراجویی های فیزیکدان قرن بیستم""» منتشر کرده است. هم چنین، گزیده ای از درس های فیزیک فاینمن با عنوان «""شش قطعه آسان""» با ترجمه محمدرضا بهاری منتشر شده است. درس گفتار وی با نام «The Character of Physical Law» با عنوان «سرشت قانون فیزیکی» به فارسی منتشر شده است. اندیشه پردازی های فلسفی اش «The Meaning of It All» را همایون صنعتی زاده با عنوان «تأثیر علم در اندیشه» به فارسی برگردانده است. کتاب دیگری دربارهٔ فاینمن به نام «All the Adventures of a Curious Character» به فارسی با عنوان «همه ماجراهای ریچارد فاینمن» با ترجمه جمیل آریایی توسط انتشارات صدای معاصر در سال ۱۳۹۵ چاپ شده است."
242,همبرگر,"هَمبـِرگِر گونه ای ساندویچ است که شامل یک برگ گوشت چرخ کرده است که در میان یک نان گردِ میان بریده قرار می گیرد.

گوشت همبرگر بیشتر گوشت گاو است و ممکن است به صورت کبابی درست شود یا سرخ شود. میان گوشت و نان همبرگر معمولاً کاهو، سس گوجه فرنگی یا سس مایونز، خردل، پیاز و دیگر مخلفات هم قرار داده می شود. همبرگر را معمولاً در بشقاب در کنار سیب زمینی سرخ کرده یا چیپس سرو می کنند.

همبرگر تقریباً در تمام کشورها با همین نام نامیده می شود، بجز در انگلستان که به آن ""بیف برگر"" یا ""برگر"" می گویند.

اگر لایه ای از پنیر پرورده (ورقه ای) بر روی گوشت همبرگر گذارده شود به اینگونه همبرگر، چیزبرگر گفته می شود.

واژه هَمبـِرگِر از زبان آلمانی می آید به معنای «متعلق به شهر هامبورگ» و بنا به بعضی گزارش ها ham در زبان آلمانی به معنای گاو یا گوشت گاو و burg به معنای تپه است و er کلمه اطلاق است. یک متعلق به. با این حال برخی در درک آن مرتکب اشتباه شده و آن را ترکیبی از ""هَم"" و ""برگر"" می پندارند (""هَم"" در انگلیسی یعنی کالباس ژامبون.)

در سال ۲۰۱۴ در برخی اخبار اعلام شد رستوران "" هونکی تونک "" در لندن، گرانترین برگر جهان را به مشتریان خود عرضه می کند که در آن از زعفران و خاویار ایرانی استفاده شده است.


مشارکت کنندگان ویکی پدیا، ""Hamburger""، دانشنامه آزاد. (نسخه ۲۱ ژوئیه ۲۰۰۶)."
244,مریم مجدلیه,"مریمِ مَجدَلیه (، یونانی باستان: Μαρία ἡ Μαγδαληνή) شخصیتی در عهد جدید و یکی از پیروانِ مؤمنِ عیسی مسیح به شمار رفته و کلیساهای کاتولیک رومی، ارتدکس شرقی، لوتری و انگلیکان او را جزو قدیسه ها می دانند. لقبِ مجدلیه اشاره به شهری به نامِ مجدله در کرانهٔ غربیِ دریاچه طبریه دارد. مریمِ مجدلیه با عیسی مسیح به عنوانِ یکی از پیروانِ او سفر کرد. گفته شده که وی شاهدِ مصلوب شدن و رستاخیزِ عیسی مسیح بوده است. در انجیل های چهارگانه از او دستِ کم ۱۲ بار و بیش از حواریون نام برده شده است. در مسیحیتِ غربی و طیِ قرونِ وسطی از مریمِ مجدلیه به عنوانِ ""فاحشهٔ توبه گر"" یا ""زنِ بدکاره"" نام برده می شد؛ البته این صفات در هیچ یک از انجیل های چهارگانه به مریمِ مجدلیه نسبت داده نشده اند. روزِ ""۲۲ ژوئیهِ هر سال"" از سوی مسیحیانِ کلیسای کاتولیک، کلیسای ارتدکس شرقی، انگلیکن و لوتریانیسم برای او جشن گرفته می شود.

بر پایه انجیل، مریمِ مَجدَلیه زنی تن فروش و بسیار زیبا بوده است. روزی اهلِ شهر به دنبالِ وی می افتند تا وی را سنگسار کنند. او می گریزد تا به عیسی می رسد. عیسی داستان را از پیگیرانِ مریم می پرسد و آنان می گویند که ما می خواهیم او را از برای گناهانش سنگسار کنیم. عیسی می گوید بسیار خوب چنین کنید ولی ""اولین سنگ را کسی بزند که گناهی نکرده باشد (انجیل یوحنا-باب هشتم-آیات ۱ تا ۱۱)"". این سخنِ عیسی ایشان را شرمنده و پراکنده ساخت و جانِ مریم مجدلیه را رهانید و از آن پس وی یکی از یارانِ نزدیکِ عیسی گردید.

به نام مجدلیه در انجیل لوقا ۸:۲ اشاره شده:

برخی بر این باورند که، انجیلی به مریم مجدلیه منسوب است. حتی در برخی از تئوری ها و تحلیل هایی که به تازگی مطرح شده مریم مجدلیه به عنوان کسی با عیسی مسیح رابطه عاطفی داشته و حتی فراتر مطرح می شود و حتی روزنامه دیلی میل از کشف سندی مبنی بر ازدواج ایشان خبر داده است.

انجیل مریم یک انجیل اپوکریفا (که شش صفحه اول و صفحات آخر این انجیل در دسترس نیست) است. قدیمی ترین نسخهٔ پیدا شده به حدود قرن دوم میلادی برمی گردد، که به زبان قبطی و بر روی کاغذ پاپیروس نوشته شده است. امروزه با اینکه صفحات زیادی از این انجیل در دسترس نیست ،اما به زبان های گوناگون از جمله آلمانی و انگلیسی به چاپ رسیده و در این انجیل، از عیسی با عنوان نجات دهنده یاد شده است.

مطالب زیادی در مورد علاقهٔ عیسی به مریم مجدلیه نوشته شده که بعضی از آنها با برخی اعتراضات نیز مواجه شده اند. اما بر اساس در فصل پنجم آیهٔ پنج: «پیتر (پطرس)» به مریم گفت: «خواهر، ما می دانیم که نجات دهنده تو را از دیگر زنان بیشتر دوست دارد.»

در انجیلِ فیلیپ (اپوکریفا) که به فیلیپ (از حواریون عیسی مسیح) منتسب است، در آیهٔ ۵۵ آمده: «ارباب (در مسیحیت منظور عیسی مسیح) مریم مجدلیه را از همهٔ دیگر پیروانش بیشتر دوست داشت.»

رمان رمز داوینچی نوشتهٔ دن براون نیز به این موضوع پرداخته است."
246,عید قربان,"عید قُربان روز جشنی است که به مناسبت روز آزمایش ابراهیم (با قربانی کردن فرزندش اسماعیل) توسط خداوند و سربلندی ابراهیم از این آزمایش و در تاریخ دهم ماه ذیحجه برگزار می شود، از بزرگترین اعیاد مسلمانان است و در این روز به یاد ابراهیم و فرزندش اسماعیل، توسط بسیاری از مسلمانان جشن گرفته می شود. 

عبادت در شب و روز عید قربان بسیار سفارش شده و احیای شب عید قربان و دعا، نماز و نیایش بسیار فضلیت دارد. اعمال مستحب روز عید قربان شامل غسل، نماز عید قربان، خواندن دعاهایی (تلویحاً دعای چهل وهشتم صحیفهٔ سجادیه) که پیش از نماز وارد شده است، خواندن دعای ندبه، قربانی کردن و تکبیرات خاصه است. بر اساس منابع دینی روزه گرفتن در عید قربان مانند عید فطر حرام است.

عید قربان در کشورهای اسلامی، تعطیل رسمی است و مسلمانان در این روز جشن می گیرند.

عید قربان که از جمله تعطیلات رسمی مسلمانان است، از یک تا چهار روز جشن گرفته می شود و در طی آن مردم با پوشیدن بهترین پوشاک خود، پس از انجام عبادات، به دید و بازدید و جشن و سرور می پردازند.

برگزار کردن مراسم قربانی و قربانی نمودن در این عید بر همهٔ افرادی که براساس فقه اسلامی اعمال حج را به جا می آورند واجب و الزامی است و مسلمانان در سراسر جهان در عبادت حج، در این روز، گوسفند، قوچ، گاو یا شتری را قربانی کرده و گوشت آن را بین همسایگان و مستمندان تقسیم می کنند.

حاجیان در این روز پس از به پایان رساندن مناسک حج، حیوانی را ذبح می کنند و پس از قربانی آنچه بر آنان در حال احرام، حرام شده بود — مانند نگاه کردن در آینه، گرفتن ناخن و شانه زدن مو — مجدد حلال می گردد و با توجه به اینکه حج، یکی از عبادت های بسیار مهم در اسلام است، توانایی به انجام رساندن آن نیز برای هر مسلمانی بسیار شادی آور است؛ در نتیجه، روزی که پس از انجام وظایف حج، به عنوان جایزهٔ الهی و اتمام احرام پیش می آید را عید می دانند.

همچنین در روایت های مکرری نقل شده که در روز عید قربان، قربانی کنید تا گرسنگان و بیچارگان نیز به خوراک برسند؛ و این عمل در میان مسلمان ها از دیر زمان، اتحاد به میان آورده است.

در روایات مختلف دین اسلام آمده است که ابراهیم پیامبر در سن بالا دارای فرزندی شد که او را اسماعیل نام نهاد و برایش بسیار عزیز و گرامی بود. اما مدت ها بعد، هنگامی که اسماعیل به سنین نوجوانی رسیده بود، فرمان الهی چندین بار در خواب به ابراهیم نازل شد و بدون ذکر هیچ دلیلی به او دستور داده شد تا اسماعیل را قربانی کند. او پس از کش مکش های فراوان درونی، در نهایت با موافقت خالصانهٔ فرزندش، به محل مورد نظر می روند و ابراهیم آماده سر بریدن فرزند محبوب خود می شود. اما به هنگام انجام قربانی اسماعیل، خداوند، که او را سربلند در امتحان می یابد، گوسفندی را برای انجام ذبح به نزد ابراهیم می فرستد. این ایثار و عشق پیامبر به انجام فرمان خدا، فریضه ای برای حجاج می گردد تا در این روز قربانی کنند و از این طریق برای یتیمان و تهی دستان خوراکی فراهم سازند. در این روز همچنین مستحب است که نماز عید قربان برپا گردد. نماز عید قربان باید در فاصلهٔ زمانی طلوع آفتاب روز عید تا ظهر خوانده شود و شامل دو رکعت است.

در این روز ابراهیم نبی از آزمایش قربانی کردن پسر خود اسماعیل موفق بیرون آمد. در قرآن از این ماجرا یاد شده است:

فَلَمَّا أَسْلَمَا وَتَلَّهُ لِلْجَبِینِ (۱۰۳)
وَنَادَیْنَاهُ أَن یَا إِبْرَاهِیمُ (۱۰۴)
قَدْ صَدَّقْتَ الرُّؤْیَا إِنَّا کَذٰلِکَ نَجْزِی الْمُحْسِنِینَ (۱۰۵).

ای ابراهیم خوب وظیفه ات را انجام دادی و…؛ پس از سربلندی ابراهیم نبی و تصمیم جدی او برای قربانی کردن پسر و اقدام به عمل برای انجام این کار، خداوند گوسفندی را برای قربانی کردن آن به جای پسرش فرستاد و این گونه سنت قربانی کردن به وجود آمد.


روزه گرفتن در روز عید قربان مانند روز عید فطر حرام است.

عید قربان در هندوستان با نام «بکری عید» شناخته می شود. مسلمانان در هند معمولاً بز را قربانی می کنند. به همین دلیل است که در اردو (زبان مسلمانان هند و پاکستان) به عنوان بخر (Bakhr) یا بکری (bakri) عید شناخته می شود. این عید در اسلام برای جشن گرفتن ایمان محکم برای جانسپاری است. همانند دیگر مسلمانان در هند نیز، گوشت قربانی پس از مراسم در میان دوستان و اعضای خانواده توزیع می گردد؛ خوراک های مخصوص و شیرینی به مناسبت عید آماده می شود. مردم هند در روز عید لباس های جدید می پوشند، نماز می خوانند، و به دیدار یکدیگر برای تبادل سلام و تبریک می روند. بر اساس باورهای دینی، مبادله و توزیع گوشت حیوانات قربانی شده به عنوان برکت در نظر گرفته شده است؛ و بنابراین مردم پس از نماز، به دوستان، همسایگان، بستگان و افراد فقیر گوشت قربانی می دهند. با این حال، خانواده بخش کوچکی از گوشت را برای خود به عنوان تبرک نگه می دارد. تبریک به یک دیگر با گرم ترین آرزوها و آماده کردن غذاهای ویژهٔ سنتی به عنوان بخشی از این جشن بزرگ در هند در نظر گرفته شده است. در این کشور، همانند کشورهای اسلامی دیگر، تمامی اداره های دولتی ملی، ایالتی و محلی، اداره های پُستی و بانک ها در عید قربان بسته هستند. فروشگاه های اسلامی و کسب و کارها و دیگر سازمان ها ممکن است بسته بوده یا ساعت های کارشان را کاهش دهند. کسانی که مایل به استفاده از حمل و نقل عمومی در این روز هستند، ممکن است برای آگاهی از جدول زمانی، نیاز به تماس با مقامات حمل و نقل محلی داشته باشند."
251,وب پنهان,"وب پنهان، وب عمیق ، وب نامرئی یا دیپ وب بخش هایی از شبکه وب جهان گستر هستند که محتویات آن به هر دلیلی توسط موتورهای جستجوی استاندارد نشان داده نمی شوند.

در سال ۲۰۰۰، مایکل کی. برگمن گفت چگونه سرچ کردن در اینترنت را می توان با کشیدن یک شبکه در میان سطح یک اقیانوس مقایسه کرد: ممکن است که یک معامله خوب در شبکه بدست بیاید، اما ثروتی از اطلاعات وجود دارد که عمیق و در نتیجه از دست رفته است. بسیاری از اطلاعات وب بسیار پایین در سایت ها دفن شده اند، و موتورهای جستجوی استاندارد آن ها را پیدا نمی کنند. موتورهای جستجوی سنتی نمی توانند محتوای دیپ وب را ببینند یا بازیابی کنند. بخشی از وب توسط موتورهای جستجوی لیست شده به عنوان سرفیس وب (وب سطحی) شناخته می شود. در سال ۲۰۰۱، دیپ وب چندین برابر بزرگتر از سرفیس وب بود. یک مقایسه از کوه یخ توسط دنیس شستاکوف نشان دهندهٔ تفاوت بین سرفیس وب و دیپ وب است که در آن، سرفیس وب قسمت روی آب و دیپ وب قسمت بسیار وسیع زیر آب است که دیده نمی شود.

اندازه گرفتن یا تخمین زدن اندازه و عمق دیپ وب کاری غیرممکن است. زیرا اکثر پایگاه های داده، دارای اطلاعات قفل شده و رمزگذاری شده هستند. تخمین های اولیه نشان می دهد دیپ وب ۴۰۰ تا ۵۵۰ بار بزرگتر از سرفیس وب است. با این حال از آنجا که همیشه اطلاعات و سایت های بیشتری در حال اضافه شدن است می توان فرض کرد که دیپ وب در حال رشد در نرخی است که نمی توان برایش مقداری تعیین نمود.

براوردهای مبتنی بر تعمیم دهی از یک مطالعه انجام شده در دانشگاه کالیفرنیا برکلی در سال ۲۰۰۱ اندیشید که دیپ وب حدوداً شامل ۷٫۵ پتابایت می شود. تخمین های دقیق تری نیز برای تعداد منابع رد دیپ وب وجود دارد: تحقیقات او و همکارانش. حدود ۳۰۰۰۰۰ دیپ وب سایت در سال ۲۰۰۴ در کل وب شناسایی شده، و با توجه به شستاکوف، حدود ۱۴۰۰۰ دیپ وب سایت در بخش روسی وب در سال ۲۰۰۶ وجود دارد.

برگمن در یک مقاله در دیپ وب، یک مجله الکترونیکی انتشاراتی، ذکر کرد که جیل السورث از اصطلاح وب پنهان در سال ۱۹۹۴ استفاده کرد که به وب سایت هایی که توسط هیچ موتور جستجویی ثبت نام نشده بودند اشاره می کرد. برگمن به مقاله ای که توسط فرانک گارسیا در ژانویه سال ۱۹۹۶ نوشته شده بود اشاره کرد:

«ممکن است یک سایت به دلایل منطقی ای طراحی شده باشد، ولی آن ها زحمت ثبت نام کردن آن در هیچ یک از موتورهای جستجو را به خود ندادند؛ بنابراین، هیچ کس نمی تواند آن ها را پیدا کند! شما پنهان هستید. من آن ها را وب مخفی می نامم.»

یکی دیگر از استفاده های اولیه از اصطلاح وب مخفی توسط بروس مونت و متئو بی. کل از کتابخانه نرم افزار شخصی، در یک توصیف از اولین ابزار شناخته شده دیپ وب در یک مصاحبه مطبوعاتی در دسامبر سال ۱۹۹۶ بود.

اولین استفاده از اصطلاح خاص دیپ وب، که در حال حاضر به طور کلی پذیرفته شده، در مطالعه مذکور برگمن رخ داده است.

روش هایی که از لیست شدن صفحات وب توسط مرورگرهای سنتی جلوگیری می کند ممکن است به عنوان یک یا ببیشتر از موارد زیر طبقه بندی شود:

وقتی که همیشه ممکن نیست به طور مستقیم محتوای یک وب سرور خاص را کشف کرد به طوری که ممکن است لیست شده باشد، یک سایت به طور بالقوه می تواند به صورت غیر مستقیم به آن دسترسی داشته باشد (به دلیل آسیب پذیری کامپیوترها)

برای کشف کردن محتوا در وب، موتورهای جستجو از خزندگان وب استفاده می کنند که لینک ها را از طریق پروتوکل شناخته شدهٔ اعداد پورت مجازی دنبال می کند. این تکنیک برای کشف کردن محتوا در سرفیس وب مناسب است اما اغلب برای کشف محتوا در دیپ وب نا کارامد است. مثلاً، این خزندگان (پوشش دهندگان) تلاشی برای پیدا کردن صفحات پویا که نتیجهٔ جستارهای پایگاه داده به دلیل تعداد نامشخص جستارها، نمی کنند."
257,اینتل,"اینتل یک ابرشرکت چندملیتی آمریکایی است که در زمینه تولید و طراحی انواع مختلف سخت افزار رایانه، با تمرکز بر مادربورد، کارت شبکه، چیپست، بلوتوث و حافظه فلش، همچنین انواع مختلف ریزپردازنده، نیم رسانا، مدار مجتمع، واحد پردازش گرافیکی و سامانه نهفته فعالیت می نماید.

شرکت اینتل در سال ۱۹۶۸ توسط رابرت نویس و گوردون مور راه اندازی شد. این شرکت مبدع فناوری ریزپردازنده های اکس۸۶ می باشد. اینتل در دهه ۱۹۷۰ میلادی، یکی از قوی ترین تراشه ها یعنی اینتل ۸۰۸۶ را به بازار فروش قطعات رایانه ای، عرضه کرد، که شرکت آی بی ام از این پردازنده برای محصول رایانه شخصی خود استفاده نمود.

در دهه های نخست، مهم ترین رقیب اینتل، شرکت ای ام دی بود، که از سال ۲۰۰۰ با تسلط اینتل بر بازار پردازنده ها، هر سال این شرکت سهم بالاتری را به خود اختصاص داد و در سال ۲۰۱۳ تقریباً ۷۵٪ درصد از رایانه های خانگی، از پردازنده های اینتل استفاده می کنند که این سلطه بر ای ام دی با ظهور پردازنده های رایزن از بین رفت. در سال ۲۰۱۳ مؤسسه اینتر برند، اینتل را به عنوان هفتمین برند ارزشمند جهان معرفی نمود.

دفتر مرکزی این شرکت در شهر سانتا کلارا، کالیفرنیا قرار دارد و سهام آن در بازار بورس نزدک معامله می شود. شرکت اینتل جزئی از میانگین صنعتی داو جونز و شاخص نزدک-۱۰۰ بشمار می آید.

شرکت اینتل را گوردون مور (ارائه کننده قانون مور و مهندس شیمی فیزیک) و رابرت نویس (فیزیکدان و مخترع مدارهای مجتمع) به همراه آرتور راک و مکس پاوسکی در مانتین ویو تأسیس نمودند. مور و نویس هر دو در شرکت فیرچایلد که سازندهٔ نیمه رساناها بود کار می کردند. سپس در سال های بعد اندرو گروو نیز به آن ها ملحق شد. در ابتدا نام شرکت مور_نویس گذاشته شد که سپس نام آن را از ابتدای مجتمع الکترونیک گرفته و به اینتل تغییر دادند.

اینتل تاکنون یازده شرکت بزرگ و کوچک عرصهٔ فناوری را خریده که بزرگترین آن خرید شرکت مک آفی در ۱۹ اوت ۲۰۱۰ و به قیمت ۷٫۶ میلیارد دلار می باشد.

ای ام دی سازنده انواع پردازنده در سال ۱۹۶۹ به وجود آمد. ای ام دی رقیب اصلی شرکت اینتل محسوب می شود.

ای تی آی سازندهٔ کانادایی پردازنده های گرافیکی در سال ۲۰۰۶ میلادی توسط «ای ام دی» خریداری شد و هم اکنون به عنوان زیر مجموعهٔ این شرکت فعالیت می کند."
260,فاطمه زهرا,"فاطمه دختر محمّد ملقّب به زهرا (به عربی: فاطِمَةُ الزَّهراء بنت محمّد؛ زادهٔ ۲۰ جمادی الثانی بین ۳۵ تا ۴۵ عام الفیل برابر ۱۸ تا ۸ پیش از هجرت در مکّه – درگذشتهٔ ۱۳ جمادی الاول یا ۳ جمادی الثانی ۱۱ هجری قمری در مدینه) دختر محمّد و خدیجه، همسر علی بن ابی طالب، و مادر حسن بن علی و حسین بن علی است. او کوچک ترین دختر محمّد و تنها فرزندش بود که از خود فرزندانی باقی گذاشت، که به «سید» یا «شریف» مشهورند. در تاریخ تولد فاطمه اختلاف بسیاری هست. اما دو قول پنج سال پیش از بعثت و پنج سال پس از آن رایج تر است.

فاطمه در کودکی مستقیماً زیر نظر پدر و مادرش رشد یافت؛ و جوانی اش را در دوران دشوار کار تبلیغی پدرش گذرانید. فاطمه در محاصرهٔ شعب ابی طالب مادرش را از دست داد. پس از هجرت به مدینه، در سال دوم ه‍.ق با علی بن ابی طالب ازدواج کرد و چهار یا پنج فرزند به دنیا آورد. در سال یازدهم ه‍.ق، پس از درگذشت پدرش، به دفاع از علی بن ابی طالب در جانشینی محمد پرداخت و خطبهٔ فدکیه را در مسجد پیامبر برای دفاع از حقّ خویش در مورد فدک ایراد کرد. او احتجاج های بسیاری با ابوبکر و عمر کرد، اما این احتجاج ها سودی نبخشید. در جریان این وقایع، عمر و گروهی از همراهانش به قصد گرفتن بیعت به خانهٔ علی رفته و در آنجا با مقاومت علی و فاطمه و طرفدارانشان روبرو شدند. او نخستین کس از خانوادهٔ محمّد است که پس از محمّد درگذشت. تاریخ درگذشتش را از سی روز تا شش ماه پس از محمّد آورده اند، اما دو قول هفتادوپنج روز و نودوپنج روز رایج تر و معتبرتر است. محل دفن فاطمه زهرا نامشخص و مورد اختلاف است. با این همه، سه جای محتمل تر است: نخست در روضهٔ نبوی میان قبر و منبر پیامبر، دوم در خانهٔ خود فاطمه زهرا که اکنون در مسجد النبی قرار گرفته است، و سوم در قبرستان بقیع.

به رغمِ گزارش های مذهبی فراوانی که دربارهٔ فاطمه هست، منابع تاریخی دربارهٔ وی اندک است. وی از شخصیت های بسیار محترم نزد همه مسلمانان به ویژه شیعیان است. منابع اهل سنت شخصیت فاطمه را همچون بانویی پرهیزکار و باایمان می نمایند و زندگی زاهدانه و شخصیتش را به عنوان الگوی تقوا می ستایند. وی یکی از چهارده معصوم در نزد شیعیان دوازده امامی به شمار می رود که دارای مقامات ویژهٔ معنوی مانند طهارت و عصمت است. همچنین وی از اهل بیت محمّد و یکی از پنج تن آل عباست. فاطمه در رویداد مباهله نیز نقش داشته است. براساس احادیث و روایات اهل سنت و شیعه، ۱۳۵ آیهٔ قرآن دربارهٔ فاطمه است. سوره های «انسان»، «قدر» و «کوثر» و آیات «مباهله»، «تطهیر»، «نور» و «مَوَدَّت» برخی از این سُوَر و آیات هستند. ""مصحف فاطمه""، خطبه های «فدکیه» و «عیادت»، «حدیث لوح فاطمه» و «دعای نور» از آثار به جای مانده از اویند.

زندگی فاطمه زهرا مقارن با دورهٔ تبلیغ اسلام توسط محمّد بوده است. محمّد ۱۳ سال به تبلیغ اسلام در مکّه پرداخت. شمار اندکی به وی گرویدند که با مخالفت قبیلهٔ قُرَیش و بعضی دیگر از قبیله های عرب روبه رو شدند و آزار دیدند. محمّد همراه با پیروانش برای رهایی از این وضع، در سالی که بعدها مبدأ تقویم هجری خورشیدی و هجری قمری شد، به شهر یَثرِب — که مَدینَةُالنَّبی («شهر پیامبر») نامیده شد — هجرت کرد. او در مدینه قبایلِ در حال ستیزِ اوس و خَزرَج را متّحد کرد و برپایهٔ مسلمانان مهاجر مکّه و ساکنان اصلی مدینه اجتماع و دولتی نوین را تأسیس کرد، که آن را اُمَّت نامید. سپس، میان مسلمانان و قبایل مکّه و هم پیمانانشان جنگ درگرفت و سرانجام پس از هشت سال محمّد با پیروانش، که تا آن زمان به بیش از ده هزار می رسیدند، شهر زادگاهش را فتح کرد. پس از فتح مکّه رفته رفته بیشتر اهالی شبه جزیره عربستان به اسلام گرویدند و امّت اسلام به سراسر این سرزمین گسترش یافت. محمّد ده سال پس از هجرت، چند ماه پس از بازگشت از حَجَّةُالْوِداع، بیمار شد و درگذشت.

لغت «فاطمه» وصفی است از مصدر «فطم»؛ و «فطم» در زبان عربی به معنی بریدن، قطع کردن و جداشدن آمده است. این صیغه، بر وزن «فاعله»، معنای مفعولی می دهد و به معنی «بریده» و «جداشده» است. محمّد در پاسخ علی بن ابی طالب که از او دربارهٔ علت نام گذاری فاطمه پرسید، گفت: «چون او و پیروانش از آتش بریده شده اند.» ابن حَجَر هِیْتَمی در ""اَلصَّواعِقُ الْمُحْرِقَة"" و نَسائی در ""سُنَن"" آورده اند: «خداوند او را فاطمه نامید چراکه او و دوستدارانش را از آتش جهنم قطع کرده است.» فَتّال نیشابوری در ""رُوضَةُالْواعِظین"" از جعفر صادق نقل کرده است: «فاطمه نامیده شد چون از بدی ها بریده شده است.» برای فاطمه نام های دیگری هم برشمرده اند که «صِدّیقه»، «مُبارَکه»، «طاهِره»، «زَکیّه»، «راضیّه»، «مَرضیّه»، «مُحَدَّثه»، «بَتول» و «زهرا» از آن جمله اند. یکی از مهم ترین کنیه های او «امّ ابیها»، به معنای «مادرِ پدرش»، است.

پدرِ فاطمه، محمّد، پیامبر اسلام، از خاندان بنی هاشم از قبیلهٔ قریش بود. بنی هاشم از خاندان های برجسته و نژاده، ولی تهیدست در مکّه بود. مادرِ فاطمه خدیجه بنت خویلد بود. پدرش، خُوَیْلَد، رئیس طایفهٔ اَسَد، از طوایف قریش، بود. خدیجه پیش از اسلام از زنان برجستهٔ قریش به شمار می رفت، تا جایی که وی را سرور زنان قریش می خواندند. وی دارایی فراوانی داشت و با آن بازرگانی می کرد. بنابر قول مشهور، وی پیش از ازدواج با محمّد دو بار شوهر کرده بود و از آن مردان صاحب دو پسر و یک دختر شده بود. محمّد، بنابر درخواست عمویش، ابوطالب، عامل بازرگانی خدیجه در سرپرستی کاروانش به شام شد؛ و پس از آن با وی ازدواج کرد. خدیجه، بنابر قول مشهور، در هنگام ازدواج با محمّد چهل سال داشت. اما به روایت اِبن سَعد از ابن عباس بیست و هشت ساله بوده است.
در تاریخ تولّد فاطمه اختلاف نظر هست: از پنج سال پیش از آغاز پیامبری محمّد تا پنج سال پس از آن تخمین زده اند. به گمان عموم سیره نویسان و تاریخ نگاران اهل سنت، ازجمله ابن سعد و طبری و ابن اثیر و ابوالفرج اصفهانی و ابن اسحاق، تولّد فاطمه مصادف با سال بازسازی کعبه در پنج سال پیش از بعثت، برابر با سال ۶۰۴ م، بوده است. بَلاذُری نیز بر همین نظر است. اگر این گمان درست باشد، سنّ ازدواج فاطمه بالاتر از ۱۸ سال می شود؛ که در سرزمین حجاز در آن روزگار غیرمعمول می نماید. بعضی منابع نیز تولّد او را پیش از بعثت می دانند، بی آن که به سال و ماه آن اشاره کنند. امّا نظرهای دیگر بر یک یا پنج سال پس از بعثت و سه سال پس از معراج است.

بنا بر نظر مشهور منابع شیعه، تاریخ ولادت فاطمه پنج سال پس از بعثت است؛ ولی یعقوبی و شیخ طوسی ولادت فاطمه را مصادف با سال بعثت می دانند. بعضی محدّثان شیعه تاریخ ولادت را در سال معراج محمّد روایت کرده اند، امّا در تاریخ معراج هم اختلاف هست و آن را از دو سال پس از بعثت تا شش ماه پیش از هجرت گزارش کرده اند؛ و با توجه به داستان تولّد فاطمه، زمان تولد او را از دو تا پنج سال پس از بعثت می دانند. اگر ولادت فاطمه پنج سال پس از بعثت بوده باشد، سنّ خدیجه هنگام تولد فاطمه بیش از ۵۰ سال بوده است.

فاطمه در بسیاری منابع، چهارمین فرزند دختر محمّد، پس از زینب، رُقَیّه و ام ّکُلثوم شمرده می شود. البته، به عقیدهٔ برخی از محققان شیعه مانند سید جعفر مرتضی عاملی، او تنها دختر محمّد است. فاطمه تنها فرزند محمّد بود که به اندازه ای عمر کرد که فرزندانی از خود باقی بگذارد.

پس از تولد فاطمه، خدیجه پرستاری از او را شخصاً به عهده گرفت و این برخلاف سنت معمول آن زمان بود که مردم مکه فرزندان تازه به دنیاآمدهٔ خود را به دایه هایی از روستاها و بادیه نشینان اطراف می سپردند. او ایام کودکی را تحت حمایت والدین خود در مکه و در دورانی که قریش مشکلات و رنج های زیادی را برای پدرش بابت تبلیغ اسلام به وجود آورده بودند، گذراند. فاطمه سه سال پیش از هجرت در خلال محاصرهٔ شعب ابی طالب، مادر خود را از دست داد.

چند روز پس از هجرت محمد به مدینه، مقارن با ۶۲۲ م، فاطمه زهرا به همراه فاطمه بنت اسد، فاطمه بنت زُبَیر بن عبدُالمُطَّلِب و احتمالاً سوده و ام کلثوم بنت محمد در کاروانی به سرپرستی علی بن ابی طالب از مکه به مدینه هجرت کرد و در قُبا به پدرش پیوست.

پس از هجرت محمد از مکه به مدینه، عمر و ابوبکر و چند تن دیگر خواستار ازدواج با فاطمه بودند، اما محمّد پیشنهاد ازدواج آن ها را نپذیرفت و گفت که برای این موضوع منتظر فرمان خداست. مدت کمی پس از هجرت، محمّد به علی گفت که خداوند به وی فرمان داده است که دخترش، فاطمهٔ زهرا، را به ازدواج وی درآورد.

علی به سبب فقرش جرأت پاپیش گذاشتن نداشت و این محمّد بود که کار را بر علی آسان نمود. محمّد به او گفت که علی صاحب زرهی است که اگر آن را بفروشد، می تواند پول کافی برای مَهر فاطمه تهیه نماید. علی با فروش زره و وسایلی دیگر مانند شتر یا میش، حدود ۴۸۰ درهم فراهم نمود، که مبلغ خیلی معمولی بود. به توصیهٔ محمّد یک سوم تا دوسوم مبلغ خرج عطریات شد و بقیه صرف خرید ضروریات منزل گردید. آن گاه، محمّد فاطمه را از قولی که به علی داده بود، آگاه نمود. به گفتهٔ ابن سعد، فاطمه چیزی نگفت و محمّد این را نشانهٔ رضا دانست. برخی نویسندگان شیعه مانند شیخ طوسی گفته اند که وقتی علی فاطمه را از محمّد خواستگاری کرد، محمّد به او گفت قبل از تو نیز چند نفر این تقاضا را داشتند؛ ولی هرگاه من به فاطمه می گفتم اظهار بی میلی می کرد، چند لحظه صبر کن تا من نزد او بروم و برگردم. سپس خواستگاری علی را به گوش فاطمه رسانید. فاطمه ساکت ماند و صورتش را برنگرداند و محمّد کراهتی در چهره اش ندید و به همین دلیل آن را نشان بر رضا دانست. وَلیِری می گوید مطابق سایر منابع فاطمه اعتراض می کند و محمّد مجبور می شود که دخترش را این گونه راضی کند، که علی کسی است که از فضل و خویشاوندی و اسلام او آگاهی دارد و او اولین کسی بوده که اسلام آورده است. دِنیس سوفی روایت گلایهٔ فاطمه در ازدواج با علی — و به دنبال آن برشمردن صفات خوب علی از جانب محمّد — را در زمرهٔ روایت های مناقشه برانگیزی می داند که مقصود آشکار آن، استخراج مدح برای علی است. علی خانه ای نزدیک محمّد برای فاطمه ساخت. اما فاطمه خانه ای نزدیک تر به پدر از علی خواست و به همین سبب یکی از اهالی مدینه به نام حارِثَة بن نُعمان، خانهٔ خود را به زوج جوان بخشید.

منابع در خصوص سال و ماه برگزاری مراسم ازدواج اختلاف دارند. ازدواج با تأخیری چند ماهه از عقد، در سال اول یا دوم هجرت رخ داده است. به روایتی ازدواج پس از بازگشت علی از غزوهٔ بدر انجام شد و علی در این زمان ۲۵ سال داشت، اما سن فاطمه دقیقاً مشخص نیست. بنابر سنتی که محمّد معین نمود، برای مراسم ازدواج ولیمه داده شد و علی گوسفندی را برای آن سربرید. مسلمانان در میهمانی شرکت کردند. در شب زِفاف، محمّد به خانه آن ها رفت و درخواست ظرف آبی کرد. دست هایش را با آن شست و مقداری از آب را مَزمَزه کرد. سپس، مقداری را روی سر و شانه و سینهٔ علی و فاطمه ریخت. درآخر، در حق شان دعا کرد و آن ها را تبرک نمود.

سید حسین نصر می گوید ازدواج علی با فاطمه، دارای اهمیت معنوی خاصی برای تمام مسلمانان است. زیرا به عنوان ازدواجی میان مهم ترین شخصیت های مقدس از خویشان محمّد تلقّی می شود. محمّد که تقریباً هر روز به دیدار دخترش می رفت، با این ازدواج به علی نزدیک تر شد و یک بار به وی گفت که تو برادر من در این دنیا و آخرت هستی. به نوشتهٔ ویلفرد مادلونگ خانواده ای که از ازدواج این دو تشکیل شد، مکرراً از سوی محمّد مورد ستایش قرار می گرفت و محمّد از آن در واقعه هایی مانند رویداد مُباهِله و حدیث آل عبا، به عنوان اهل بیت یاد کرد. در قرآن نیز در موارد متعددی مانند آیهٔ تَطهیر، از اهل بیت به بزرگی یاد شده است.

زندگی علی و فاطمه به همکاری گذشت. ایشان در آغاز نزد پیامبر رفتند و از او خواستند تا کارهای خانه را میانشان بخش کند. پیامبر کارهای بیرون از خانه را به علی سپرد و کارهای درون خانه را به فاطمه واگذارد. فاطمه زهرا از این تقسیم کار، به خاطر معاف شدن از کارهای بیرون از خانه، بسیار خوشحال شد. او چنان در خانه کار می کرد و سختی می کشید که علی ناراحت می شد. روایات فراوانی دربارهٔ مشاهدهٔ صَحابهٔ پیامبر کار سخت فاطمه زهرا را و کمک آنان به وی نقل شده است. غیر از این ها، همسرداری او نیز به گونه ای بود که علی بن ابی طالب را در ایفای نقشش در پیشبرد اسلام یاری می کرد و پیگیر اوضاع سیاسی و اجتماعی روز نیز بود؛ و در غیاب او در زمان نبرد، همهٔ کارهای داخل و خارج از خانه را عهده دار می شد. علی نیز هنگام بازگشت و حضور در خانه جویای حال فاطمه می شد.

بااین که چندهمسری مُجاز بود، علی در زمان حیات فاطمه، با زن دیگری ازدواج نکرد. رابطهٔ زناشویی علی و فاطمه رابطهٔ ویژه ای بود و تک همسری علی تا پایان عمر فاطمه نشانه ای بر این امر است. منابع اهل سنّت این مسئله را — که چرا علی تک همسری را در زندگی با فاطمه اختیار کرده — با روایتی توضیح می دهند که در آن علی از دختر ابوجهل خواستگاری می کند، ولی پیامبر به او این اجازه را — به این دلیل که باعث ناراحتی فاطمه می شود — نداد. سه نسخهٔ مشهور این حدیث توسط مِسوَر بن مَخرَمه روایت شده اند که در هنگام درگذشت پیامبر حدود نُه سال داشته است. دنیس سوفی برخی از این روایت ها را در راستای بدنام کردن علی و برخی دیگر را در جهت تثبیت اعتقادات اهل سنّت می داند. و به نظر جعفر شهیدی سندیّت ماجرای خواستگاری «ضعیف» و «بدون پایهٔ استوار» است، چرا که راوی در آن زمان کودک بوده و الفاظی را به کار می برد که اشاراتی نامنطبق با اطلاعات تاریخی دارد، مانند زنده بودن ابوجهل در زمان ماجرا. سید علی میلانی در کتاب ""سِلسِلةُ إعْرِفِ الْحَقَّ تَعْرِفْ أهْلَه، حَدیثِ خِطْبَةِ علیٍّ بنتَ أبی جَهل"" با بررسی دقیق این حدیث در منابع صِحاح، مُسْنَدها و مُعْجَم های مُتِأَخِّر، اسناد و طُرُق آن و بررسی روایت مِسوَر بن مَخرَمه، متن روایت و مَدلول آن، به این نتیجه می رسد که این، حدیثی ساختگی از سوی آل زبیر بوده است.

مطابق منابع شیعه، علی در پاسخ محمّد — که از او دربارهٔ فاطمه پرسید — فاطمه را بهترین یاور در اطاعت خدا دانست؛ و فاطمه نیز در پاسخ پرسشی مشابه، علی را بهترین شوهر معرفی کرد. در برخی روایات آمده که فاطمه در پاسخ محمّد دربارهٔ این پرسش، می گوید که علی بهترین مردان است، اما زنان قریش به او کنایه می زنند که علی تهیدست است. محمّد در پاسخ فاطمه می گوید که پدر و شوهرش فقیر نیستند و با آن که خداوند ثروت های زمین را به او پیشنهاد کرد، او آخرت را بر دنیا ترجیح داد؛ و علی نیز کسی است که زودتر از دیگران اسلام آورده و علم و بردباری و عقل او از همهٔ مردم برتر است و خدا از بین همهٔ انسان ها، او و علی را برگزید؛ و سپس به فاطمه سفارش کرد که قدرشناسی علی را کند و از او سرپیچی نکند. درمقابل، محمّد به علی گفت که با فاطمه با مدارا و محبت رفتار کند و این که فاطمه پارهٔ تن اوست و هرکه فاطمه را بیازارد، او را آزرده و هرکه فاطمه را خشنود کرده محمّد را خشنود کرده است.

به گفتهٔ ولیری، زندگی فاطمه با علی همراه با اختلافات و کشمکش هایی بین این زوج بود و رفتار علی با فاطمه همراه با «شِدَّة» و «غِلاظ» بوده است. در این موارد فاطمه برای شکایت پیش محمّد می رفت. امیرمُعِزّی با توجه به گزارش دو عالم اهل سنّت، احمد بن حَنبَل در کتاب ""مسند"" و بُخاری در کتاب ""صَحیح"" می گوید که در چندین مورد محمّد مجبور به دخالت شد، که احتمالاً به خاطر تلاشِ علی برای ازدواج مجدد بوده است. وِرِنا کِلِم به استناد ""طَبَقات"" اثر ابن سعد، نوشته است که فاطمه یک بار از درشتی کلام علی آزرده شد، به پدرش برای میانجی گری رجوع کرد که در نتیجهٔ آن علی سوگند یاد کرد دیگر کاری خلاف میل فاطمه انجام ندهد. دنیس سوفی معتقد است در روایت های شکایت بردن فاطمه به پیامبر، از فاطمه به عنوان وسیله ای برای بالابردن شأن علی استفاده شده است. چراکه گلایه ها از علی، مقدمه ای برای مدح علی می شوند. درواقع، هرگاه فاطمه مشکل یا نگرانی در زندگی دارد، از تحسین علی برای آرام کردن او استفاده می شود. او با اشاره به این که صفات برشمرده شده از علی در برخی از این احادیث، مشابه صفاتی هستند که در احادیث مربوط به ازدواج برای متقاعدکردن فاطمه استفاده شده اند، این احادیث را صرفاً ابزاری رِوایی برای مدح علی می داند. به زعم او دلیل حذف نشدن این احادیث — با وجود تعارض با دیگر احادیث شیعه که در آن از ازدواج علی و فاطمه با عنوان الهی یاد می شود — همانا استفاده ای است که از این احادیث برای بالابردن سیمای علی در دعوای شیعه و سنّی در مسئلهٔ خلافت می شود. ازسوی دیگر، در گزارش هایی در منابع مانند ""کَشفُ الْغُمَّة"" از قول علی چنین آمده که محمّد در شب ازدواج به او گفت که با فاطمه با لطف و مدارا رفتار کند، چراکه فاطمه پارهٔ تن اوست و کسی که او را بیازارد، محمّد را آزار داده است؛ و پس از آن علی سوگند خورده که تا هنگامی که فاطمه زنده بود، باعث خشم او نشده و فاطمه نیز کاری نکرده که علی خشمگین شود؛ و نگاه به چهرهٔ فاطمه، برطرف کنندهٔ غم و اندوه علی بوده است. هم چنین گزارش های شیعی مشابه این سخنان را در ساعت های پایانی زندگی فاطمه زهرا روایت می کنند. آن گونه که فاطمه خطاب به علی از عدم دروغگویی، خیانت نکردن و عدم مخالفت خود با دستورهای علی در طول زندگی زناشویی می گوید؛ و علی در پاسخ، پناه به خدا می برد که فاطمه در خانهٔ او رفتار ناپسندی داشته بوده باشد، چراکه خداترسی و نیکوکاری و تقوای فاطمه بیش از آن است که بتوان بر آن خرده ای گرفت. به گفتهٔ جعفر شهیدی اگرچه موضوع میانجی گری محمّد میان علی و فاطمه، در نوشته های تاریخ نویسان امروزی و در منابع اولیه — هم در منابع سنی و هم در منابع شیعه — آمده است، علمای شیعه مانند مجلسی و صَدوق احتمال صحّت این روایات را پائین دانسته اند. از دید آنان منش علی و فاطمه با یکدیگر چنان نبوده که میان شان چنان رنجشی رخ دهد که نیاز به میانجی افتد. به نوشتهٔ جعفر شهیدی، نسبت اختلاف میان علی و فاطمه بدان حد که کار به داوری محمّد میان آنان بینجامد، با اعتقاد شیعیان مبنی بر عِصمَت علی و فاطمه مغایرت دارد. ازسوی دیگر، منابع شیعی گزارش می کنند که فاطمه هرگز بی اجازهٔ علی از خانه بیرون نرفت و علی را هیچ گاه خشمگین نکرد. او هیچ گاه به علی دروغ نگفت و هرگز خیانت نکرد؛ و از علی نیز نقل شده که هرگز فاطمه را خشمگین نکرد و فاطمه نیز او را هیچ گاه خشمگین ننمود.

به گفتهٔ ولیری یکی از تعابیر کنیهٔ ابوتُراب — از کُنیه های علی — این است که روزی پس از مجادله با فاطمه، علی به جای پاسخ به خشم فاطمه خاک بر سر خویش پاشانده است. محمّد با دیدن این صحنه علی را ابوتراب نامید. به گفتهٔ علامهٔ امینی در ""الغدیر""، این کنیه را پیامبر آن گاه که دید او بر روی زمین خوابیده و خاک بر پهلوی او نشسته است به او داد. به گفتهٔ امینی ابوتراب، از محبوب ترین القاب علی بود و این لقب از طرف محمّد پیش از ازدواج علی — در جِمادیُ الاوّل یا جمادی الثّانی سال دوم هجرت در غزوهٔ عَشیره یا روز پیوند برادری میان مسلمان — به او داده شده است.

علی و فاطمه زندگی فقیرانه ای را آغاز کردند. زیراندازشان پوست گوسفندی بود که شب بر رویش می خوابیدند و روز به شتر آبکش خود بر روی آن علوفه می دادند. رواندازشان نیز تکه عبای مُندَرِسی یَمَنی بود که درازایش نمی رسید که هم زمان روی سر و هم پاشان را بپوشاند. بالشی از چرم داشتند که درونش با لیف خرما پر شده بود؛ ولیری می گوید دلیلی نیست که احادیث دربارهٔ فقر فاطمه و علی را رد کرد؛ ولی این فقط مربوط به سال های آغازین ازدواجشان است - یعنی دوره ای که بسیاری از اعضای اجتماع مسلمانان همچون علی و فاطمه تنگدست بودند. پس از فتح خیبر در سال هفتم ه‍.ق بود که روزگار عُسْرَت این زوج به سر آمد؛ زیرا توانستند، همچون مسلمانان نمونه، سهمی از محصولات فدک را بگیرند. به گفتهٔ کارِن رافِل سرسختی فاطمه در تنگدستی الگویی از بهر شیعیان است، تا با ایمان به خدا با رنج های زندگی درآویزند.

در سال های اول ازدواج، علی پول کمی کسب می کرد. او از چاه آب می کشید و مزارع دیگران را آبیاری می کرد. فاطمه نیز خود خدمتکاری نداشت و خود غلّات را با دست آسیاب می کرد و بر اثر کار دستانش تاول زده بود. روزی علی خبردار می شود که پیامبر چند بَرده دریافت کرده است. علی، فاطمه را می فرستد تا یکی از این برده ها را از پدرش دریافت نماید. فاطمه پیش پدر می رود، اما در خود این جسارت را نمی بیند که چنین درخواستی نماید. سرانجام علی خود به همراه فاطمه راهی منزل پیامبر می شود، اما درخواست او از طرف پیامبر رد می شود. پیامبر به آن ها می گوید که «او نمی تواند اجازه دهد که اصحابِ صُفّه از گرسنگی رنج بکشند» و «من باید برده ها را بفروشم و پول آن ها را صرف کمک به آن ها کنم». پیامبر درعوض، ذکری که به تسبیح فاطمه زهرا معروف است را به زوج جوان می آموزد. گویند علی هیچ گاه پیش از خواب، گفتن این ذکر را ترک نمی کرد.

هم منابع تاریخی و هم منابع دینی مشارکت فعّال فاطمه در منزل و در اجتماع را ثبت کرده اند، و او را اهل زُهد و کنار نهادن امور دنیا ندانسته اند. دانش حقوقی فاطمه و دادخواهی او نشانهٔ حضورش در امور اجتماعی است. در نبرد احد وی خون را از زخم ها و شمشیر پدرش پاک می کند و به روایت واقدی زنانِ مداواکنندهٔ مجروحان را رهبری، و برای کشتگان مسلمان سوگواری می کند.

به نظر می رسد که فاطمه تنها در سه کار سیاسی مهم دخالت داشته که در همه منابع شیعه و سنّی، هرچند به روایات گوناگون، ثبت شده است. نپذیرفتن محافظت از ابوسفیان پس از فتح مکه، دفاع دلیرانه از علی پس از درگذشت محمّد و مخالفت با گزیدن ابوبکر به خلیفگی و منازعات خشن با عمر، و سرانجام ادّعای مالکیت بر میراث پدر و ستیهندگی با ابوبکر به ویژه دربارهٔ فدک و سهم خیبر که ابوبکر کلّاً نپذیرفت.

رویداد خانهٔ فاطمه (به عربی: حَرْقِ دار)، به روایاتی اشاره می کند که براساسش ابوبکر پس از برگزیدگی به خلیفگی مسلمانان همراهِ گروهی ازجمله عمر به قصد گرفتن بیعت به خانهٔ علی می رود و آن جا با مقاومت علی و فاطمه روبه رو می شود. به نوشتهٔ ویلفرد مادلونگ پس از این که در سَقیفه با ابوبکر همچون خلیفه بیعت می شود، علی و هوادارانش که عباس بن عبدالمطلب و بنی هاشم و زبیر از ایشان بودند در خانهٔ فاطمه گرد می آیند. عمر «تهدید» می کند که اگر پیروان علی بیرون نیایند و با ابوبکر بیعت نکنند، خانه را به آتش می کشد. نشانه هایی هست که پس از خروج حامیان علی، خانهٔ فاطمه تَفتیش شده است. به عقیدهٔ لَئورا وِچّا وَلیِری، حتی اگر به این داستان شاخ وبرگ داده شده باشد و جزئیاتی ساختگی به آن افزوده شده باشد، ریشهٔ تاریخی آن را نمی شود نادیده گرفت.

سید جعفر شهیدی، نویسندهٔ شیعه، تهدید به آتش زدن را تأیید می کند. از نظر او با توجه به این که شیعیان یا گروه های سیاسی موافقشان در نخستین سالیان هجرت نیرویی نداشته اند، جعل روایات مربوط به این رویداد ناممکن می نماید. به علاوه می گوید که بعضی از این روایات در نوشتارهای مَغربِ اسلامی هم آمده است. اما در این باره که «آیا بازوی دختر پیغمبر را با تازیانه آزرده اند»، یا «می خواسته اند با زور به درون خانه راه یابند و او که پشت در بوده است، صدمه دیده» می نویسد «در آن گیرودارها ممکن است چنین حادثه هایی رخ داده باشد». به گفتهٔ دنیس سوفی، روایتِ طَبَری از گفتهٔ ابوبکر در بستر مرگ که «کاش خانهٔ فاطمه را، اگر هم به قصد جنگ بسته بودند، برنگشوده بودم» به طور غیرمستقیم به این معناست که خانهٔ فاطمه ممکن بوده به زور باز شده باشد.

پس از درگذشت پیامبر اسلام، کشمکشی بین ابوبکر، خلیفهٔ وقت، ازیک سو و فاطمه و عباس، عموی محمّد، ازسوی دیگر بر سر اموال محمّد به وجود آمد. به گفتهٔ ولیری، این اختلاف بر سر اموالی مانند فدک و سهمی از خِیبَر بود. فاطمه و عباس ادعای تَمَلُّک و به ارث رسیدن این اموال را داشتند. اما ازسوی دیگر ابوبکر از دادن این اموال به آنان سر باز زد، با این استدلال که پیامبر به او گفته است که اموال او به ارث نمی رسد و باید صرف صدقه شود. بررسی احادیث نشان می دهد که در طی دو مرحله، فاطمه در این مورد با ابوبکر به جدال پرداخت که در مرحلهٔ اول عباس نیز در این اختلاف حضور داشت. در برخی منابع اهل سنت مانند طبری به مصادرهٔ فدک، اعتراض فاطمه، پاسخ ابوبکر و خشم فاطمه نسبت به او اشاره شده یا برخی مانند بلاذری مفصّل تر موضوع را نقل کرده اند. اما بیشتر آن ها از دید میراث به آن نگریسته اند و با گزارش گفتهٔ ابوبکر موضوع را ختم کرده اند و گاهی تا جایی پیش رفته اند که گفته اند فاطمه پس از شنیدن استدلال ابوبکر از اعتراض دست کشید. ازسوی دیگر، پژوهشگران شیعه براساس منابع اهل سنت، گزارش های احتجاج های فاطمه زهرا را نقل کرده اند. آنان برپایهٔ همین منابع نشان داده اند که پس از مصادرهٔ فدک به دست ابوبکر، فاطمه زهرا بارها با او و در منظر عمومی احتجاج کرده است. در یکی از این گزارش ها که در حضور مُهاجِر و اَنصار انجام شده، فاطمه گفته که فدک هِبِهٔ پیامبر است و بر این گفتهٔ خویش، علی، حسن، حسین و اُمِّ اَیْمَن را شاهد آورد؛ و پس از آن ادامه داده که حدیث مورد استناد ابوبکر را نه تنها کسی نشنیده، بلکه برخلاف نَصِّ صریح قرآن است. اما این استدلال ها مورد اعتنا واقع نشد.

ویلفرد مادلونگ می گوید ابوبکر بدین ترتیب، نه تنها اموال خاندان محمّد را از اختیار آن ها درآورد، بلکه اظهار کرد که اگر آن ها نیاز مالی داشته باشند صدقه بگیرند. این کار در مخالفت قطعی با سنّت محمّد بود که خاندانش را به جهت موقعیت طَهارَت از پذیرش صدقه منع کرده بود. هم چنین، بدین ترتیب پرداخت سهم ویژهٔ (خُمس) آن ها از غنائم و فَیْء هیچ توجیهی نداشت. علاوه برآن، این حدیث که ابوبکر طرح کرد، به ابوبکر این اعتبار را می داد که محمّد به او دستورهای ویژه ای برای خلافت پس از خود داده است. چنان که عایشه می گوید، فاطمه پس از آن ابوبکر را ترک کرد و تا شش ماه بعد که از دنیا رفت با وی سخن نگفت. علی نیز، فاطمه را شبانه دفن کرد و به خلیفه اطلاع نداد. به طور طبیعی موضع شیعیان بر این است که این اموال متعلق به فاطمه است و آن ها توسط ابوبکر غصب شده است. سید جعفر شهیدی، از افراد غیرشیعه ای چون ابن ابِی الْحَدید و نَقیبِ بَصْری یاد می کند که به نقل رویداد خطبهٔ فَدَکیّه پرداخته اند. او با این استدلال که این افراد — اهل سنت مُعْتَزِلی — سودی از جعل این روایات نمی بردند، رویداد دعوای حقوقی فدک را صحیح می داند.

افزون بر این احتجاج ها، گزارش های واگذاری مجدد فدک به فاطمه یا فرزندان او در کتاب های تاریخ و حدیث اهل سنّت و شیعه، دلیل روشنی بر حقانیّت دعوی فاطمه از سوی پژوهشگران شیعه دانسته شده است، مانند گزارش نوشتن سندِ مالکیّتِ فدک برای فاطمه از سوی ابوبکر، و پس از او، بازگرداندن فدک به فرزندان فاطمه در دوره های گوناگون توسط عُمَر بن عبدُالعَزیز اُمَوی، سَفّاح عباسی، مَهدی عباسی و مَأمون عباسی. برخی از اهل سنّت، مصادرهٔ فدک را اجتهاد دانسته اند. اما شیعه با توجه به این که این مصادره، تنها مصادرهٔ ابوبکر بوده و ازسوی دیگر بخشش های فراوانی از بیت المال برای مستحکم کردن خلافت در منابع گزارش شده، با نکوهش این کار، رنجاندن فاطمه را — که با توجه به حدیث پیامبر، مساوی با رنجاندن خدا و پیامبر اوست — گناهی بزرگ از سوی ابوبکر دانسته اند.

دنیس سوفی می نویسد احادیثی که بر دخیل بودن فاطمه در رویدادهای پس از درگذشت پیامبر دلالت دارند، باوجود جانب دارانه بودن شان حاوی مقداری حقیقت هستند. به این دلیل که اهل سنّت نتوانستند به طور کامل آنچه را که به وضوح برای بازسازی تاریخ شان زیان آور بود محو کنند: این مسئله که فاطمه با ابوبکر بر سر ضبط خلافت و املاک پیامبر دعوا داشته است، این که فاطمه هیچ گاه او را به خاطر کارهایش نبخشید، و این که درگذشت او برای مدتی — احتمالاً به خواست خود فاطمه — مخفی نگاه داشته شد تا مانع سرپرستی ابوبکر از مراسم کفن و دفن فاطمه شود. چیزی که در این مورد کنایه آمیز است، این است که این پنجرهٔ کوچک به شخصیت فاطمه توسط اهل سنّت نادیده گرفته شده یا کوچک شمرده شده، ولی توسط شیعیان بزرگ شده و بیش از اندازه روی آن تأکید شده است.

پس از حجةالوداع، محمّد به فاطمه گفت که وی اولین نفر از خانواده اش است که پس از درگذشتش به وی ملحق خواهد شد. محمّد چند روز پس از آن درگذشت. فاطمه بسیار غم زده گشت و پس از مدتی درگذشت. بعضی منابع اولیه چنین می نماید که در پایان عمر، او با ابوبکر که تقاضای عیادت او را داشته است، آشتی می کند. اما اکثریت منابع چنین می نویسند که او تا پایان عمر، از ابوبکر عصبانی بود. رسول جعفریان بر این باور است که تردیدی در خشمگین بودن فاطمه زهرا نسبت به ابوبکر و عمر به خاطر موضوع فدک و جانشینی پیامبر نیست؛ و فاطمه بی رضایت از آنان از دنیا رفت.

دربارهٔ سقط محسن و علت درگذشت فاطمه زهرا نقل ها و نظرات گوناگونی میان اهل سنت و شیعه درجریان بوده است. مجدالدین فیروزآبادی در ""اَلْقاموسُ الْمُحیط""، مَجدِالدّین بن اَثیر به نقل از ابن عباس در ""جامِعُ الاُصول""، ذَهَبی در ""سِیْرُ اَعْلامِ النُّبَلاء""، عَسْقَلانی در ""الإصابه""، ابن کثیر در ""اَلْبِدایَة و النَّهایَة""، عبدالله بَحْرانی اصفهانی در ""عَوالِمُ الْعُلوم"" به نقل از مُوَفَّق بن احمد خوارزمی در ""مَقتَلُ الْحُسَیْن"" و ابن شهرآشوب در ""مَناقِب"" به بیان وجود محسن پرداخته اند بدون آن که سبب درگذشت را ذکر کنند.

کُلِیْنی در ""الکافی""، صَفوری شافِعی در ""نُزْهَةُالْمَجالِس و مُنْتَخَبُ النَّفائِس""، شیخ مفید در ""الإرشاد"" خبر سِقطِ محسن را بدون بیان علت آن گزارش کرده اند. شیخ طَبْرِسی در ""إعْلامُ الْوَریٰ"" و علّامه حِلّی در ""اَلْمُسْتَجاد مِن کِتابِ الإرشاد"" مطلب مفید را نقل کرده اند. جمال الدّین مُحَدِّث هِرَوی در ""اَلاَربَعین""، محمد بن طلحه شافعی در ""مَطالِبُ السَّئول""، ابراهیم طِرابلُسی حَنَفی در نقل شجره نامهٔ علی بن ابی طالب در کتاب ""اُولادِ الإمام علی"" نیز سقط محسن را بدون بیان علت نقل کرده اند.

مُطَّهَر بن طاهِر مَقْدِسی در ""اَلْبَدْءِ و التّاریخ"" در بخش ذکر نوادگان پیامبر، محسن را نام می برد و می گوید که محسن در کودکی مرد، اما به باور شیعه در اثر ضربهٔ عمر سقط شد. حُرِّ عامِلی در ""اِثباتُ الْهُداة"" از مقدسی خبر سقط محسن به خاطر ضرب و جرح فاطمه زهرا توسط عمر و انتساب آن به شیعه را نقل می کند و این که مقدسی به روایت بلاذری نیز اشاره می کند. عِمادُالدّین طَبَری در ""کامِل بَهائی""، علی بن محمّد عُمَری در ""اَلْمَجدی""، اِبن قُتَیْبه در ""المعارف""، ابن سعد جزایری در ""الإمامه"" نیز مطلب را این گونه بیان می کنند. تاج الدّین حسینی در ""اَلتَّتِمَّةُ فی تَواریخِ الْأئِمَّة""، علّت درگذشت فاطمه زهرا را نیز ضرب و جرح توسط عمر و سقط محسن می داند.

باقر شریف قُرِشی با استناد به منابع اهل سنت و شیعه، سقط جنین فاطمه را — که در اثر صدمات و جراحات وارده در حین رویداد خانهٔ فاطمه اتفاق افتاد و منجر به شکستگی پهلو فاطمه زهرا شد — بیان می کند. به گزارش او، محمّد شهرستانی در ""اَلْمِلَلُ و النِّحَل""، اِبنِ حَجَرِ عَسْقَلانی در ""لِسانُ الْمیزان""، مسعودی در ""اِثباتُ الْوَصیَّة""، شمس الدین ذهبی در ""میزانُ الإعتِدال""، ابن شهرآشوب به نقل از ""المعارف"" ابن قتیبه در ""مَناقِبُ آلِ ابی طالب""، صَلاح الدّین صَفْدی در ""اَلْوافی بِالْوَفَیات""، طبری در ""دَلائِلُ الإمامَة""، طَبْرِسی در ""اَلإحتِجاج"" و محمدباقر مجلسی در ""بحارالانوار"" این مطلب را بیان کرده اند.

سید جعفر مرتضی عاملی در کتاب ""مَأساةُ الزَّهراء"" به بررسی اقوال مختلف در این باره می پردازد و می گوید که ابن قتیبه در ""المعارف"" این مطلب را آورده، اما در دوره های بعدی نوشتهٔ او تحریف شده است. در این راستا او به نقل ابن شهرآشوب و گنجی شافعی از ""المعارف"" اشاره می کند، که با مطلب اولیه تطابق دارد. عاملی ادامه می دهد که شهرستانی سخن نَظّام در این باره را نقل می کند، اما آن را دروغ و فریب می داند. بغدادی، مَقْریزی و صَفْدی نیز نقل نظّام را بیان می کنند؛ و این ها درحالی است که به قول جاحِظ، نظّام شدیدترین مردم در اعتراض به رافِضیان به خاطر طعن آنان بر صحابه بود. عاملی گزارش ابن سعد را نیز در این باره نقل می کند. عاملی می گوید ابن ابی الحدید ضرب و جرح فاطمه زهرا و سقط جنین او را از امور شنیع و زشتی می داند که فقط شیعه از آن ها نام می برد و از نظر دانشمندان اهل سنّت بی اساس است. اما خودش ماجرای سقط محسن را از استادش نقل کرده و با ذکر داستان هَبّار بن اَسوَد، از موضع پیامبر در این باره از وی پرسیده و استادش نیز در پاسخ گفته که این مسئله از نظرش متعارض است و در این باره نظر خاصی ندارد. ابن ابی الحدید رویداد خانهٔ فاطمه را تنها در برخی موارد درست می داند، اما آتش زدن و دیگر کارها را بعید و آن ها را تنها در نقل شیعه می داند، اما در همان حال می گوید که علاوه برآن عده ای از اهل حدیث هم مانند آن روایت کرده اند.

به باور ولیری، اغلب منابع آورده اند که درگذشت او در آرامش بود. او خودش را با کمک همسرش شستشو می دهد و در آرامش به استقبال مرگ می رود. اما این در تضاد با روایتی است که در منابعی مانند یعقوبی آمده است. این منابع چنین می گویند که زنان قریش و همسران محمد به دیدن فاطمه می آیند. اما فاطمه به اَسما بیوهٔ جعفر بن ابی طالب می گوید که از ورود آنان جلوگیری کند. زیرا فاطمه در وضع بسیار بدی بود و در اثر بیماری بسیار نحیف شده بود. به مانند سایر اتفاقات زندگی خصوصی فاطمه، درگذشت او نیز در هاله ای از ابهام است.

دربارهٔ تاریخ درگذشت فاطمه زهرا تاریخ نویسان قول های مختلفی نقل کرده اند. به نوشتهٔ ولیری فاطمه شش ماه پس از درگذشت پدرش از دنیا رفت. برخی منابع سی یا سی و پنج روز پس از درگذشت محمّد گفته اند. برخی دیگر چهل و پنج روز یا هفتاد و پنج روز از آن تاریخ ذکر کرده اند؛ و دیگر منابع قول نود و پنج روز را نقل کرده اند.

بنابر روایات شیعه، فاطمه وصیت کرده بود دوست ندارد افرادی که به او ستم کردند و اسباب خشم و غضب او را فراهم کردند، بر پیکرش نماز بخوانند و در تشییع او حاضر شوند؛ ازاین رو خواسته بود او را مخفیانه تشییع و دفن کنند و محل دفن او مخفی بماند. علی به کمک اَسماء بِنت عُمِیس، همسرش را غسل داد و خود بر پیکرش نماز خواند. به جز علی چند نفر دیگر نیز در نماز شرکت کردند، که در مورد تعداد و نام افراد اختلاف وجود دارد. طبق نقل ها، حسن مجتبی، حسین، عباس بن عبدالمطلب، مِقداد، سلمان، ابوذر، عمّار، حُذَیْفه، عَقیل، زبیر، عبدالله بن مسعود، بُرَیْده و فضل بن عباس در این نماز شرکت داشتند.

به گفتهٔ ولیری، بیشتر منابع اوّلیه خاکسپاری فاطمه را شبانه، نهانی و بی حضور ابوبکر و عمر می دانند؛ ولی قول هایی نیز هست که ابوبکر در مراسم خاکسپاری حاضر بوده و نماز میت بر فاطمه خوانده است. دنیس سوفی بر آن است که به خاطر تواتر روایت های رنجش فاطمه از ابوبکر، چنین می نماید که مراسم کفن و دفن فاطمه به خواستهٔ خودش شب هنگام برگزار شده تا ابوبکر، به عنوان رئیس اجتماع اسلامی، نتواند در مراسم تشییعش دستی داشته باشد.

به گفتهٔ ولیری در دانشنامهٔ اسلام، تقریباً تمام منابع موافق هستند که فاطمه در قبرستان بقیع دفن شده است و بعضی منابع محل قبر را نیز مشخص می کنند. به نوشتهٔ این منابع محل دفن فاطمه در کنار مسجد رقیّه (نام زنی که مسجد را بنا کرده است) در گوشهٔ خانهٔ عقیل — برادر علی — به فاصلهٔ هفت ذِراع از خیابان است. اما طبق گفتهٔ سایر منابع بعد از دفن یا مدتی پس از آن، دیگر محل دفن نامعلوم بود. مسعودی می نویسد مقبره ای وجود داشته است که در کتیبهٔ موجود در آن مقبره، نام فاطمه و سه نفر دیگر از خاندان علی به عنوان صاحبان مقبره نوشته شده بود. اما مسعودی تنها کسی است که چنین جزییاتی را بیان می کند. در این مقبره سه امام شیعه آرمیده اند و قبر دیگر، امروزه به فاطمه بنت اسد منسوب است. مقدسی مقبرهٔ فاطمه را در فهرست مکان هایی قرار می دهد که دربارهٔ آن اختلاف نظر وجود دارد اما محتمل است که فاطمه «فِی الْحُجْره» (در خانه اش) دفن شده باشد. در منابع شیعه احتمال دفن در بقیع از اهمّیّت کمتری برخوردار است. به گفتهٔ سید مرتضی عسکری، آخرین احتمال دربارهٔ محل دفن فاطمه زهرا، خانهٔ اوست. این امکان با چندین سند معتبر پشتیبانی می شود. اسناد اصلی این ماجرا از اهل بیت دریافت می شود؛ زیرا آنان اعضای اصلی خانهٔ پیامبر هستند که دربارهٔ این موضوع بهتر از دیگران می دانند. برخی از پژوهشگران بر این باورند که براساس حدیثی از پیامبر، فاطمه در روضهٔ نبوی، میان منبر و مدفن محمد، دفن است. این احتمال با احادیثی از جعفر صادق و علی بن موسی الرضا تقویت می شود. درمجموع، فقهای شیعه برای زیارت فاطمه زهرا سه مکان را در اولویت دانسته اند: نخست در روضهٔ نبوی میان قبر و منبر پیامبر، دوم در خانهٔ خود فاطمه زهرا که اکنون در مسجد قرار گرفته است؛ و سوم در قبرستان بقیع.

حسن مجتبی در سال دوم ه‍.ق زاده شده است که در این صورت ازدواج فاطمه نمی تواند بعد از غزوه بدر بوده باشد. یا به روایتی در نیمهٔ رمضان سال سوم ه‍.ق بوده است. فاطمه حسین را پنجاه روز پس از تولد حسن باردار شد و در اولین روزهای شعبان به سال چهارم ه‍.ق به دنیا آورد. در کنار این دو پسر و فرزند مرده به دنیاآمده مُحسِن یا مُحَسَّن، فاطمه دو دختر به دنیا آورد که به نام دو تن از عمه هایشان زینب و اُم ّکلثوم نام گذاری شدند. حسن بزرگترین پسر علی و فاطمه زهرا و دومین امام شیعه است که طبق روایات در ۶۲۵ م در مدینه به دنیا آمد. بعد از کشته شدن علی، برای مدت کوتاهی در کوفه بر بخشی از سرزمین های مسلمانان خلافت کرد و سپس طبق عهدنامهٔ صلح با معاویه از قدرت کناره گرفت. او در ۶۷۰ م در مدینه مسموم شد و درگذشت. حسین دومین پسر علی و فاطمه زهرا و سومین امام شیعه است که طبق بیشتر روایات در ۶۲۶ م در مدینه به دنیا آمد. وی در سال ۶۸۰ م علیه یزید قیام کرد و در نبرد کربلا به همراه یارانش کشته شد.

نسل علی از فاطمهٔ زهرا به عنوان «شریف» یا «سَیِّد» شناخته می شوند. آن ها به عنوان تنها نسل بازمانده از محمّد، مورد احترام شیعه و سنی هستند. علی تا زمانی که فاطمه زنده بود همسر دیگری نداشت، اما پس از او با زنان متعددی ازدواج کرد. به جز چهار فرزندی که از فاطمه داشت، بقیهٔ فرزندانش از همسران دیگر او بودند.

در بسیاری از آیات قرآن به فاطمه زهرا اشاره شده، امّا، همچون امامان شیعه، نامی از او به میان نیامده است. پژوهشگران و نویسندگان اهل سنّت و شیعه شمار گوناگونی از آیات را دربارهٔ فاطمه دانسته اند. بعضی ۳۰ آیه، بعضی ۶۰ آیه در ۴۱ سوره و بعضی هم ۱۳۵ آیه از ۶۷ سوره را دربارهٔ او می دانند. این اختلاف به دو دلیلِ نوع انتساب آیات و اختصاص بخشی از آیات به موضوع است: گاهی بیش از یک آیه است که فاطمه را موضوعش دانسته اند و یک بار به شمار آورده اند، و گاهی دو موضوع دربارهٔ فاطمه در یک آیه بازشناخته شده است. بیشتر این موارد انتساب براساس احادیث است، امّا برخی نیز از جهت شأن نزول و تطبیق مصداق و برخی هم از نظر تأویل و بطن آیات و برخی تفسیر است.

سید محمدحسین طباطبایی، از مفسّران شیعه، در بحث روایی تفسیر این سوره، با گزارش روایات موجود در کتاب های اهل سنّت و شیعه، شأن نزول این سوره را مرتبط با علی و فاطمه و داستان بیماری فرزند یا فرزندانشان و نذر برای بهبودیشان برمی شمارد. از مفسران اهل سنت، شهاب الدین آلوسی در ""روحُ الْمَعانی""، فخر رازی در ""تفسیر کبیر"" و شوکانی در ""فَتحُ الْقَدیر"" گزارش می کنند که این آیات دربارهٔ علی بن ابی طالب و فاطمه زهراست.

حسن حسن زادهٔ آملی در تفسیر عرفانی سورهٔ قدر می گوید سِیرِ حُبّیِ وجود، در قوس نزول، در منازلی است که به شب تعبیر شود؛ همان گونه که در سیر ظهور صعودی، به روز. بعضی شب ها لَیالیِ قدر و بعضی از روزها ایام الله است؛ و فاطمه لَیلةُالقدرِ یازده کلام اللهِ ناطق است، چنان که جعفر صادق گفت: کسی که حق معرفت به فاطمه پیدا کند، یعنی به درستی او را بشناسد، لیلةالقدر را ادراک کرده است. او می گوید انسان کامل، قرآنِ ناطق است و بنابراین، یازده قرآن ناطق در شبی مبارکه که مادر امامان است، نازل شده است؛ و می گوید به گفتهٔ پیامبر کسی که فاطمه را آن چنان که شایسته است بشناسد، شب قدر را درک کرده و فاطمه ازآن رو که خلایق از کُنْهِ شناخت او بریده شده اند، فاطمه نامیده شد.

در ""تفسیر المیزان"" دربارهٔ سوره کوثر آمده که معنای آن، خیرِ کثیر است و عجیب آن است که مفسران در بیان مصداق آن، اختلاف فراوانی دارند و بیست و شش معنی برای آن ذکر کرده اند. علّامه طباطبایی در ادامه بیان می کند که با توجه به آیهٔ آخر سوره و از سوی دیگر با درنظرگرفتن روایات گوناگون دربارهٔ داستان گویندگان به بی نسل ماندن پیامبر اسلام، این سوره دلالت بر فاطمه و فرزندان او و کثرت نسل پیامبر از طریق فاطمه زهرا دارد. آلوسی نیز در ""روح المعانی"" و در ادامهٔ مباحثی، همان داستان مذکور در ""المیزان"" را بیان می کند. فخر رازی در ""تفسیر کبیر"" و بَیْضاوی در ""اَنوارُ التَّنزیل"" نیز، یکی از مصداق های کوثر را کثرت فرزندان و نسل پیامبر اسلام بیان می کنند.

به نوشتهٔ طباطبایی، رویداد مُباهِله از رویدادهای صدر اسلام و ماجرای رویارویی پیامبر اسلام و اهل بیتش از یک سو و مسیحیان نَجران ازدیگرسو است. در این رویداد، مسیحیان نجران با پیامبر دربارهٔ درستی دعوتش مُحاجّه (دلیل آوردن) کردند و این گفتگو سرانجام به آن جا کشید که با درخواست مباهله از سوی محمّد مواجه شدند. در تفسیر ""روح المعانی"" نیز نویسنده بیان کرده که منظور از افراد در آیهٔ مباهله، علی، فاطمه، حسن و حسین هستند و ادامه می دهد که این موضوع دلالت بر برتری اهل بیت دارد. فخر رازی در ""تفسیر کبیر""، بیضاوی در ""انوار التنزیل""، مَحَلّی و سُیوطی در ""تفسیرُ الْجلالِیْن""، ابن کثیر در ""تفسیرُ الْقرآنِ الْعَظیم"" و ابن عَطیّه اَندِلُسی در ""اَلْمُحَرَّرُ الْوَجیز"" نیز، افراد حاضر در مباهله را، علی، فاطمه، حسن و حسین دانسته اند.

آیه یا آیات نور به آیات ۳۵ تا ۳۸ سورهٔ نور گفته می شود. در بحث روایی این آیات در ""المیزان"" احادیثی روایت شده که مصداق این آیات را اهل بیت پیامبر می داند و «مِشکاة» را همانا فاطمهٔ زهرا؛ و در ادامه آمده که منظور از بیوت در این آیات بیت انبیا است که بیت علی و فاطمه نیز یکی از آن هاست. در ""روح المعانی"" نیز در توضیح آیهٔ ۳۶ و دربارهٔ بیوتِ مطرح شده در آن، روایتِ بیتِ انبیا نقل شده است. ابن مَغازِلی در ""مناقب""، حدیثی از موسی کاظم نقل می کند که در آن، مراد از «مِشکوٰة» و «کَوکَبٌ دُرّیٌّ» فاطمه زهرا بیان شده است.

علّامه طباطبایی در بحث جامعی در تفسیر این آیه در ""المیزان""، مخاطب این آیه را اصحاب کسا می داند و به احادیث آن که تعداد آن ها بیش از هفتاد حدیث است و بیشتر از طریق اهل سنّت هستند اشاره می کند. آلوسی در تفسیر خود ضمن بیان روایات مختلف دربارهٔ مصداق اهل بیت در این آیه، به حدیث کسا اشاره می کند و اهل بیت را اصحاب کسا می داند. طبری در ""جامعُ الْبَیان"" بسیاری از احادیث را نقل می کند که این آیه را دربارهٔ علی، فاطمه، حسن و حسین می دانند. بیضاوی در ""انوار التنزیل"" نیز می گوید شیعیان معتقدند که این آیه دربارهٔ علی، فاطمه و دو فرزندشان است و دربارهٔ عصمتِ آنان، به این آیه احتجاج می کنند، اما این احتجاج با قبل و بعد آیه متناسب نیست و احادیث هم تنها به این اشاره دارد که اینان از اهل بیت پیامبر به شمار می روند. فخر رازی در ""تفسیر کبیر"" می گوید نظر معتبرتر این است که اهل بیت، فرزندان پیامبر — فاطمه — و همسران و حسن و حسین و علی هستند. ابن کثیر در ""تفسیر القرآن العظیم"" حدیث ایستادن پیامبر به مدت شش ماه بر در خانهٔ فاطمه و صدازدن اهل بیت برای نماز و حدیث کسا را بیان می کند. ابن عطیه در ""المحرر الوجیز"" با اشاره به حدیثی از پیامبر می گوید این آیه در حق پیامبر، علی، فاطمه، حسن و حسین نازل شده است. ماتُریدی در ""تَأویلاتُ أَهلِ السُّنَّة"" می گوید شیعیان با استناد به حدیث کسا، این آیه را دربارهٔ اهل بیت — علی، فاطمه، حسن و حسین — می دانند.

در ""المیزان"" دربارهٔ آیهٔ ۲۳ سورهٔ شُوریٰ و در توضیح و تفسیر این آیه، ضمن گزارش گفته های مختلف مفسران و سنجش و نقد آن ها، آمده است که مقصود از «مَوَدَّتِ قُربیٰ»، محبّت اهل بیت محمّد — علی، فاطمه، حسن و حسین — است؛ و در ادامه نیز روایات گوناگون از طریق اهل سنت و شیعه که به این موضوع تصریح شده، آمده است. آلوسی در تفسیر این آیه، روایتی را از ابن عباس نقل می کند که در آن، از پیامبر دربارهٔ کیستیِ «قُربیٰ» در این آیه پرسش شده و پاسخ پیامبر علی، فاطمه، حسن و حسین بوده است. طبری در ""جامع البیان"" با اشاره به معانی مختلف «قُربیٰ»، در تفسیر آیه می گوید منظور نزدیکان پیامبر هستند. فخر رازی در ""تفسیر کبیر"" به نقل از ""تفسیر کشّاف"" زمخشری و نیز ابن عطیه در ""المحرر الوجیز"" می گویند منظور علی، فاطمه و دو پسرشان — حسن و حسین — هستند. ابن کثیر در ""تفسیر القرآن العظیم"" داستان اسارت علی بن الحسین و خطاب فردی در دمشق به او، و پاسخ علی بن الحسین به او دربارهٔ کیستی «قربیٰ» را بیان می کند.

حجاز در آستانهٔ ظهور اسلام سرزمینی خشک با آب وهوایی سخت، معیشتی طاقت فرسا و فرهنگی خشن بود. زن در آن جامعه منزلتی نداشت و مایهٔ سرشکستگی برای خانواده اش بود، تا جایی که برخی اعراب بیابان گرد اقدام به زنده به گورکردن نوزادان دختر خود می کردند. در چنین محیطی، به این ترتیب، سنت محمّد در تکریم فاطمه در تقابل با آموزه های فرهنگی محیط حجاز بود.

احادیث محمّد دربارهٔ فاطمه دو دسته اند: دستهٔ نخست آن هایی که منحصراً دربارهٔ فاطمه زهراست؛ و دستهٔ دوم احادیثی که دربارهٔ اهل بیت محمّد هستند که شامل فاطمه به عنوان یکی از اعضای آن هم می شوند. در این جا از ذکر احادیث دستهٔ دوم خودداری می شود. برخی از مهم ترین آن ها حدیث سفینه، حدیث نجوم و حدیث ثقلین هستند.

حدیث بَضعَه از احادیث مشهور و معروف و حتی مُتَواتِرِ معنوی محمّد پیامبر اسلام است. این حدیث به ۲۸ لفظ مختلف در بسیاری از کتاب ها ازجمله دست کم ۱۸ منبع اهل سنت و ۱۳ منبع شیعه روایت شده است. دربارهٔ علّت صدور این حدیث چند ماجرا نقل شده که عبارتند از: نخست ماجرای پرسش محمّد از علی دربارهٔ بهترین چیز برای زنان و پرسش علی در این باره از فاطمه و پاسخ فاطمه؛ دوم در ماجرای پذیرش توبهٔ ابولُبابه انصاری و بازکردن او از ستون توبه توسط فاطمه زهرا؛ سوم در ماجرایی که محمّد فاطمه را معرفی کرد؛ چهارم در شب عروسی علی و فاطمه که محمّد این جمله را خطاب به علی گفت؛ و پنجم ماجرایی که توسط مسور بن مخرمه دربارهٔ خواستگاری علی از دختر ابوجهل و ماجراهای پس از آن روایت شده است. محمدجعفر طبسی در پژوهشی دربارهٔ این حدیث در منابع اهل سنت، ضمن این که ۱۲۳ منبع حدیث بضعه در کتاب های اهل سنت را ذکر می کند، دربارهٔ روایت پنجم اشکال هایی را مطرح، و به دلایل مختلف صحت این ماجرا را رد می کند.

تقریباً همهٔ منابع اهل سنّت این حدیث را تنها از مسور بن مخرمه یا عبدالله بن زبیر و دربارهٔ ماجرای خواستگاری یا بدون ذکرِ علّتِ صدورِ حدیث نقل کرده، و به موارد دیگر اشاره نکرده اند. از مهمّ ترین این منابع عبارتند از: مُتَّقی هندی در ""کَنزُ العُمّال""، مُحب ّالدین طبری در ""ذَخائِرُ الْعُقبیٰ""، طَبَرانی در ""اَلْمُعجَمُ الْکَبیر""، سیوطی در ""اَلْخَصائِصُ الْکُبریٰ""، ذهبی در ""سِیْرُ اَعْلامِ النُّبَلاء"" و ""اَلْمُنتَقیٰ مِن مِنهاجِ الإعتِدال""، ابونُعَیْم اصفهانی در ""اَمالی""، ابن حجر عسقلانی در ""اَلْمَطالِبُ الْعالیَةُ""، و ابن حَجَر هِیْتَمی در ""اَلصَّواعِقُ الْمُحْرِقَة"".

حدیث «سَیِّدَةُ النِّساءِ الْعالَمین» از دیگر احادیث محمّد است که برتری فاطمه بر زنان جهان را بیان می کند. منابع اهل سنت و شیعه نقل می کنند که محمّد فاطمه را سرور زنان همهٔ جهانیان خوانده است. در برخی از منابع اشاره شده که او سرور زنان بهشتی — به جز مریم — و در برخی دیگر او سرور زنان همهٔ عوالم است. حاکم نیشابوری و ذهبی، از محدثان برجسته اهل سنت، این روایت را صحیح می دانند. برخی از دانشمندان اهل سنّت مانند آلوسی، عبدالرحمن سهیلی، محمد بن عبدالباقی زَرقانی، سفارینی، ابن الجکنی، شیخ رفاعی و محمد طاهر القادری بر برتری فاطمه زهرا تأکید کرده اند. در منابع روایی و تفسیری شیعه نیز، روایات فراوانی در این باره موجود است. مُحب ّالدین طبری در ""ذَخائِرُ الْعُقبیٰ"" حدیثی را از پیامبر نقل می کند که در آن از مریم دختر عِمران، خدیجه بنت خویلد، فاطمه بنت محمّد و آسیه همسر فرعون، به عنوان چهار زن برتر جهانیان نام برده می شود. او در ادامهٔ همین مطلب، حدیث عیادت پیامبر از فاطمه زهرا در هنگام بیماری و بعضی روایات دیگر از پیامبر را نقل می کند که فاطمه زهرا را «برترین سرور زنان جهان» یا «سرور زنان جهان» می نامند. ابن اسحاق نیز این موضوع را در سیرهٔ نبوی ذکر می کند، اما ابن هشام آن را از نسخهٔ خودش حذف می کند.

ذهبی در ""سِیْرُ اَعْلامِ النُّبَلاء"" نیز همین دو حدیث را به همراه حدیثی دیگر با لفظ «خَیْرُ نِسَاءِ العَالَمین» نقل می کند. ذهبی در ""تاریخ الاسلام"" نیز دو حدیث نقل شده از طبری به همراه احادیث خود در ""سیر اعلام النبلاء"" را تکرار می کند. ابن عساکر در ""تاریخ مدینة دمشق"" حدیث عیادت پیامبر از فاطمه زهرا در هنگام بیماری را نقل می کند که فاطمه زهرا را «سرور زنان جهان» می نامد. سیوطی در ""اَلدُّرُّ الْمَنثور"" نیز احادیث نقل شدهٔ طبری در ""ذخائر العقبی"" را به همراه احادیثی دیگر بیان می کند. ابن حجر عسقلانی در ""فَتحُ الْباری"" احادیثی را از پیامبر نقل می کند که در آن ها فاطمه زهرا «سرور زنان جهان» و «سرور زنان اهل بهشت» به جز مریم عنوان می شود. ابن کثیر در ""اَلْبِدایَة و النَّهایَة"" نیز احادیثی را نقل می کند که «بهترین چهار زن جهان» یا «چهار سرور زنان جهان» فاطمه بنت محمّد، خدیجه بنت خویلد، آسیه بنت مُزاحم و مریم بنت عِمران هستند. مُتَّقی هندی در ""کَنزُ العُمّال"" احادیثی را نقل می کند که در آن ها از فاطمه زهرا با عنوان «سَیِّدَةُ نِساءِ الْعالَمین» و «سَیِّدَةُ نِساءِ أَهلِ الْجَنَّة» نام برده می شود. عِزّالدّین بن اثیر در ""اُسْدُ الْغابَة"" احادیثی را نقل می کند که پیامبر در بستر مرگ، در برابر گریهٔ فاطمه زهرا به خاطر درگذشت پدرش، او را «سیّدة نساء العالمین» یا «سیّدة نساء أهل الجنّة» خطاب می کند. ابونعیم اصفهانی در ""حِلْیَةُ الاولیاء"" حدیث عیادت پیامبر از فاطمه زهرا در هنگام بیماری را نقل می کند که فاطمه زهرا را «سرور زنان جهان» یا «سرور زنان روز قیامت» می داند.

از امامان شیعه احادیثی دربارهٔ فاطمه زهرا نقل شده است. درون مایهٔ این احادیث پیامبرشناسیِ فاطمه، علم او، حجاب او، عشقِ پیامبر اسلام به او، فراوانیِ گریهٔ او، دوری او از هر بدی، ستاره بودن او برای ساکنان آسمان ها، سروری او زنان عالم را، سخن گفتن او با فرشتگان، انسان دوستیش در مقام دعا، کم نظیریش و نبودن کفوی برای او در روی زمین جز علی بن ابی طالب و همسرداری و سخت کوشیش در امور خانه است. بعضی دیگر از احادیث نیز بر جنبه های ویژه ای از فاطمه زهرا تأکید می کند، مانند حدیث در صدّیقه و شهیده بودن او، حُجَّت بودن او بر امامان شیعه و الگو بودنش برای حُجَّتِ بنِ الْحسن، امام دوازدهم شیعیان.

در اعتقادات شیعه مجموعهٔ سخنان برجای مانده از فاطمه از منابع علم امامان شناخته می شود.

""مُصحَفِ فاطمه""، بنابر روایات شیعه، کتابی است شامل اخبار و اطلاعاتی دربارهٔ آیندهٔ جهان که توسط جبرئیل به فاطمه داده شده است. این کتاب رخدادهایی تا روز قیامت شامل سرنوشت فرزندان و ذریهٔ او، نام همه فرمانروایان و کارهاشان و ازاین دست علوم و اخبار را دربردارد؛ هرچند مطالب کتاب اخبار غیبی است، اما مشابه قرآن نیست و چیزی دربارهٔ قرآن یا شریعت ندارد، بلکه آیندهٔ تاریخ را تا روز قیامت ترسیم کرده است. به گزارش امیرمعزّی، این کتاب ازسوی جبرئیل در طول هفتادوپنج روز پس از درگذشت محمّد، به فاطمه زهرا نشان داده و به او تقدیم شد؛ و فاطمه زهرا آن را بر علی بن ابی طالب اِملا کرد و او نیز آن را نوشت. باقر شریف قرشی قرآنِ دیگر دانستنِ ""مصحف فاطمه"" را احمقانه و سبب متّهم شدن شیعه به تحریف قرآن دانسته است.

خطبهٔ فَدَکیه سخنرانی فاطمه زهرا در مسجد پیامبر پس از درگذشت پدرش و در جریان ماجرای اختلاف مالی با ابوبکر بر سر فدک بود. محتوای این خطبه افزون بر توضیح دربارهٔ مسئلهٔ فدک، دربارهٔ توحید، نبوّت، معاد، احکام، قرآن، وضعیت حجاز پیش از بعثت، فعالیت های پیامبر و علی بن ابی طالب برای گسترش و تثبیت اسلام، فتنه ها، غدیرخم، عهدشکنی مردم، ماجرای سقیفه و مخالفت با نَصِّ صریح قرآن است. راویان اصلی این خطبه در آثار اهل سنت و شیعه عبارتند از: زینب، حسین بن علی، محمد باقر، عایشه، ابن عایشه، ابن عباس، عبدالله بن حسن بن حسن، ابوهشام محمد، عَوانه و عطیّه عوفی. تعداد سندهای این خطبه بیش از بیست سند است. قدیمی ترین سند این خطبه کتاب ""بَلاغاتُ النِّساء"" اثر ابن طَیْفور (درگذشته ۲۸۰ ه‍.ق) است.

سخنرانی دیگر فاطمه زهرا در زمان بیماری او و در جمع زنان مهاجرین و انصار مدینه است، که برای عیادت از او آمده بودند. برطبق منابع پس از ایراد این خطبه و نقل آن از سوی زنان خطاب به مردان مهاجر و انصار، گروهی از آنان نزد فاطمه زهرا آمده و عذر آوردند که اگر پیش از بیعت، علی بن ابی طالب از آنان طلب یاری کرده بود، او را یاری می کردند. اما اکنون دیگر کاری است که شده است. فاطمه زهرا در پاسخ، عذر آنان را نپذیرفت و آیات قرآن و احادیث پیامبر را به آنان یادآوری کرد. راویان اصلی این خطبه عبارتند از: علی بن ابی طالب، علی بن الحسین، فاطمه دختر حسین بن علی، ابن عباس و عطیّهٔ عوفی. تعداد سندهای نقل این خطبه هشت سند است. قدیمی ترین سند این خطبه نیز ""بلاغات النّساء"" است. این خطبه در کتاب هایی مانند ""اَمالی""، ""کشف الغمّه""، ""احتجاج"" و ""بحارالانوار"" نیز آمده است.

روایات نقل شده از فاطمه زهرا در کتاب های تفسیر اهل سنّت تنها دوازده روایت است؛ و این درحالی است که از بین این دوازده حدیث تنها یک حدیث در این کتاب هاست و دیگر احادیث در آثار توفیق ابوعَلَم نقل شده است. از میان دوازده حدیث نقل شده توسط ابوعلم، سه حدیث مانند همان یک روایت رایج مذکور است.
برطبق منابع شیعه حدیث لوح فاطمه حدیثی است که جبرئیل از جانب خدا در روزهای پس از تولّد حسین بن علی، آن را به محمّد و پیامبر نیز آن را به دخترش فاطمه زهرا هدیه داد. بر روی این لوح که سبزرنگ بوده، نام دوازده امام از اهل بیت پیامبر اسلام نوشته شده است. فاطمه نیز آن را به جابر بن عبدالله انصاری از صحابهٔ محمّد نشان داده و اجازه داد تا از آن نسخه ای بردارد.

دعاهای فاطمه زهرا را می توان چهار دسته کرد: دربارهٔ خدا، دربارهٔ کمالات معنوی، برای نیازمندی های زندگی و چهارم دعا برای دیگران. «دعای نور» از پرآوازه ترین دعاهای فاطمه دربارهٔ صفات خداوندی است.

برخلاف خواهرش رقیّه که منابع اولیه از زیبایی او سخن گفته اند، منابع دربارهٔ ظاهر فاطمه خاموشند؛ جزاین که آورده اند که مانند محمّد گام برمی داشته است. احادیث دربارهٔ رنجوری و بیماری او را نمی توان پذیرفت و احتمالاً این احادیث به احوالی گذرا در زندگی فاطمه اشاره می کند. به گفتهٔ ولیری، این که فاطمه پنج فرزند آورد، دو بار از مدینه به مکّه رفت، و در خانه سخت کار می کرد همه بر این دلالت دارد که از سلامت خوبی برخوردار بوده است.

به رغم کاستی منابع تاریخی دربارهٔ فاطمه زهرا، اهمّیّت او در باورهای عامه و داستان های مردم جهان اسلام چشمگیر است. جین کالمرد گوید که در این گونه داستان ها معمولاً آنچه وی «ناخوشایند» وصف می کند — مانند کشمکش های فاطمه با علی — محو می شود و به جایش نکته هایی که وی «به سود» فاطمه تشخیص می دهد — مانند شجاعتش در رویارویی با ابوبکر در مسئلهٔ فدک — بزرگ نموده می شود. به علاوه، این داستان ها انواع کرامات و معجزات و حکایاتی اندر زایش و نامزدی و عروسی و دوشیزگی و بارداری و مادری و قدرت فاطمه به تفصیل شرح داده اند. منابع مذهبی دربارهٔ فاطمه بسیار فراوان است. فاطمه در منابع مذهبی شیعه و سنّی از اهل بیت پیامبر اسلام شمرده می شود و یکی از پنج کس نامی به آل کسا یا آل عبا و از افرادی است که وجود نورانی او هزاران سال پیش از خلقت جهان به ارادهٔ خداوند به وجود آمده است.

در منابع اهل سنّت بر روی شخصیت او به عنوان بانویی پرهیزکار و باایمان تأکید می شود. این منابع به ویژه بر دختر پیامبر مسلمانان، زندگی زاهدانهٔ او و الگوی تقوا تأکید دارند. در منابع اهل سنّت روایت های دال بر رابطهٔ نزدیک میان فاطمه و پدرش به صورت های فراوانی ذکر شده است، مانند حدیث سرور زنان و حدیث بضعه. شخصیت فاطمه با شخصیت مریم مقایسه شده که خداوند در قرآن وی را خالص ساخته و بر زنان جهان برگزیده است؛ بلکه در روایت ترمذی به عنوان سرور زنان بهشت از مریم برتر دانسته شده است.

این منابع از محبوبیت او و تربیتش نزد پیامبر گزارش می کنند؛ حق طلبی اش در زمان پیامبر و پس از آن را بیان می کنند؛ و شُکوه و عظمتش را در قیامت گزارش می کنند. در منابع تفسیری اهل سنّت، پرداختن به برخی دیگر از ابعاد شخصیتی فاطمه زهرا به چشم می خورد. این منابع، فاطمه زهرا را در جایگاه راوی حدیث و سنّت، قاری و مفسر معرفی می کنند و عمل او را مستندِ فتوا می دانند. از موقعیت ممتاز فاطمه نزد مردم و پناهندگی به او می گویند و این که مخاطب پیامبر در تلاوت آیاتی ویژه است. او را برخوردار از غذای بهشتی و بانوی برتر جهان (سیّدة النّساء العالمین) می دانند. بسیاری از این منابع، او را یکی از مصادیق «کوثر» می دانند که نسل پیامبر از طریق او گسترش و پراکندگی یافت؛ او را به همراه علی، حسن و حسین، اهل بیت پیامبر می دانند که مصداق آیهٔ تطهیر هستند؛ «مَوَدَّت فِی الْقُربیٰ» را دربارهٔ او، علی، حسن و حسین می دانند؛ و مصداق «نِساءَنا» در آیهٔ مباهله معرفی می کنند؛ و در نهایت این که به همراه علی بن ابی طالب و کنیزشان فِضِّه، مصداق «اَبرار» در سورهٔ انسان می دانند.

فاطمه به عنوان «مادر امامان»، جایگاه ویژه ای در بینش شیعه دارد. او به عنوان تنها فرزند بازماندهٔ محمّد، همسر علی و مادر حسن و حسین، دارای جایگاه منحصربه فردی بین شیعیان است. بنابه دیدگاه شیعیان، فاطمه شخصیتی مطهّر، معصوم و به عنوان الگویی برای زنان مسلمان مطرح است. در منابع شیعه، بر شفقت و بخشندگی اش در عین تنگدستی که داشت، تأکید شده است.

زیدیه در موضوع امامت بر این عقیده اند که امامت علی بن ابی طالب پس از پیامبر، و امامت حسن مجتبی و حسین بن علی بر حق است؛ و امامت منحصراً در فرزندان فاطمه — چه حسنی باشند یا حسینی — و با شروط معینی استمرار دارد. آنان همهٔ فرزندان فاطمه از حسن و حسین را اهل بیت پیامبر می شمارند.

به گفتهٔ ولیری، اسماعیلیه بیشتر پیوندها میان بُعدِ افسانه ای و بعد تاریخی فاطمه زهرا را به خاطر بالابردن موقعیت فاطمه زهرا حفظ می کنند؛ اما در موضوع خلقت، فاطمه زهرا به عنوان عنصری ثانویه میان عناصر عرفانی و نیمه عرفانیِ فراوانِ دیگر جایگاه می یابد؛ و دراین حال، او تحت الشّعاعِ دیگر عناصر قرار می گیرد و بیشتر پیوندها با بعد تاریخی اش ازمیان می رود. او در ادامه به اعتقاداتی از اسماعیلیه اشاره می کند که در منابع شیعهٔ امامی موجود نیست، مانند یکی دانستن فاطمه زهرا با مسجدالاقصی، غار اصحاب کَهف و صخرهٔ موسی که آبی به صورت معجزه از آن فوران کرد. خلافت فاطمیان براساس نام فاطمه زهرا بنا شده است. تفکرات این سلسله در اسماعیلیه نیز ادامه یافت.

در نزد شیعیان دوازده امامی، فاطمه شخصیتی آسمانی دارد، هرچند اولین گزارش ها و حدیث های منتسب به وی درمقایسه با دیگر سیزده معصوم شیعه بسیار محدودتر است. فاطمه به دلیل همسربودن با علی، نزد شیعیان جایگاه والایی دارد و به همین سبب بسیاری از روایات، زندگی وی را باشکوه نشان می دهند.

در خصوص خلقت فاطمه، ابن عیاش و ابن بابِوَیْه نام او را به مانند نام سایر آل عبا برگرفته از یک نام قدسی به نام «الفاطر (=خالق)» می دانند. حسن عسکری و فُرات بن ابراهیم می نویسند از میان نام هایی که خدا به آدم آموخت، نام آل عبا و ازجمله فاطمه بود. در نوشته های دینی مانند نوشته های ابن بابویه و فرات بن ابراهیم تولد او معجزه گونه است. منشأ او میوه ای است از بهشت که معمولاً سیب یا خرما دانسته می شود که محمّد در هنگام معراج آن را خورده است. بنابر حدیثی این میوه قبلاً با شهد و شیرینی که از بال جبرئیل منشأ گرفته، تماس داشته است. به نوشتهٔ محمد بن جریر بن رستم طبری در ""دلائل الامامه"" و حسین بن عبدالوهّاب در ""عُیونُ الْمُعجِزات"" به همین دلیل بوده که محمّد همیشه می گفته است فاطمه مخلوقی آسمانی در قالب انسان است. او رایحهٔ بهشت را دارد و نام او در بهشت — معمولاً با نام «منصوره» — موجود است. فاطمه با مادرش هنگامی که در رحم بوده سخن می گفته است. تمام بانوان پرهیزکار ازجمله سارا، آسیه، صفورا و مریم مادر عیسی در هنگام تولدش حاضر بودند. این زنان به ویژه مریم، همیشه با فاطمه گره خورده اند و البته فاطمه همیشه برتر از همهٔ آنان است. به نوشتهٔ ابن شهرآشوب فاطمه در هنگام تولد، اسرار الهی و وقایع آینده را بازگو کرد و در این هنگام دنیا غرق در نور شد.

افزون بر نقش پیامبر اسلام و دوازده امام شیعی، فاطمه، دختر پیامبر، همسر امام اول و مادر امامان دیگر، تکمیل کنندهٔ پِلرومای چهارده معصوم در فلسفهٔ عرفانی شیعه است. به عنوان یکی از اعضای این پلروما، فاطمه نقش مهمی در روز قیامت دارد، و به ویژه زنان از او در این زمینه استمداد می کنند. وجود یک شخصیت زن در میان چهارده معصوم، عنصر «زن مقدس» را به کیهان شناسی مذهبی شیعه اضافه کرد که همتایی سنی برای خود ندارد و با مسیحیان در مسیحیت کاتولیک و اُرتُدُکس مقایسه شده است. درواقع، فاطمه برخی از عناوین مریم، مانند «باکره» (بَتول) و حتی «مادر پدرش» (ام ّابیها) را به دست آورد. تقریباً به همین اندازه برای زنان، شخصیت زینب، خواهر حسین بن علی دارای اهمیت است که پس از وقایع کربلا، دربرابر حکومت امویان ایستاده بود و موفق به نجات جان برادرزاده اش، علی بن الحسین شد و در نتیجهٔ آن، خط امامت را حفظ کرد. اقدامات فاطمه و این زنان، الگوهای عملی و نمونه های مهمّی را برای قانون شیعی ارائه داد. به عنوان نمونه، اصرار فاطمه بر حق به ارث رسیده از خیبر و سرزمین فدک از پدرش در مواجهه و مخالفت با ابوبکر، منجر به بهبود حقوق ارثی زنان در قانون اسلامی شیعه شد. در دهه های ۱۹۷۰ و ۱۹۸۰ م، روشنفکرانی مانند علی شریعتی روش های جدیدی را برای زنان به وجود آوردند که هم اسلامی و هم مدرن بودند. فاطمه و زینب به طور خاص به عنوان الگوهای نقش زنان در انقلاب ۱۳۵۷ ایران و در لبنان امروزی اهمیت ویژه ای یافتند.

شیعیان معتقد هستند که عبارت «حَیِّ عَلیٰ خَیْرِ الْعَمَل» در اذان تنها محدود به نماز نیست و این عبارت به ولایت نسبت به خانوادهٔ پیامبر یا به عبارت دیگر، تکریم فاطمه و فرزندانش اشاره دارد.

هانری کوربَن می گوید در مکتب عرفانیِ شیعیِ شیخیه، چهارده معصوم مظهر حق و اسماء و صفات او هستند که تنها از طریق ایشان می توان خدا را شناخت.

عصمت فاطمه، از راه پیوند میان پیامبری و امامت — یعنی دو نهادی که به عصمت و بی گناهی و بی خطایی شناخته می شوند — و از طریق پیوستگی اش با امامان و ویژگی های آنان در رفتارها و سنت های گوناگون به دست می آید. اثبات قرآنی عصمت چهارده معصوم به ترتیب از آیات تطهیر و ۱۲۴ بقره نتیجه گرفته شده است. در روایتی محمّد به سلمان فارسی، نام و نشان امامان معصوم و نُه فرزند حسین را می گوید و در آن نام فاطمه نیز برده شده است. در همین روایت آمده که خلقت پیامبر، فاطمه و دوازده امام از نور، و «قبل از ایجاد خلقت» بوده است. توجه به این منشأ درخشانِ چهارده معصوم، تفسیر آیهٔ نور است؛ و درواقع، تقریباً هر ارجاع قرآنی به نور، به عنوان اشاره به آنان است. به نوشتهٔ هانری کوربن، شیعه به عنوان یک دین در انتظار معاد که برپایهٔ تفسیر معنوی از حقایق خَفیّه و پنهان در چرخهٔ ولایت شکل گرفته است، ارتباط تنگاتنگی با تفسیر مقام الهی و معنوی چهارده معصوم و ازجمله مقام الهی فاطمه دارد. دوازده امام شیعی به همراه پیامبر اسلام و دخترش فاطمه، مفهوم چهارده معصوم الهی نزد هانری کوربن را شکل می دهند.

قرآن در آیهٔ تطهیر به اهل بیت محمّد مقام طهارت می بخشد. هرچند این آیه در خلال آیات مربوط به زنان محمد است، امّا ضمیر آن در صیغهٔ جمع مذکّر است. به نوشتهٔ مادلونگ، علی رغم رویکرد شیعی در این موضوع، حتی در منابع اهل سنّت مانند ""تفسیر طبری"" نیز مصداق این آیه محمّد و علی و فاطمه و حسن و حسین هستند. هرچند بنابر تفسیری زنان محمّد هم از طریق ازدواج می توانند به طهارت برسند، در اصلْ ارجاعِ آیه به خویشاوندان خونی محمّد است، که به جهت این مقام از پذیرش صدقه منع شده اند. اهل سنّت نوعی مسامحه دارند و معتقدند در این آیه به دو زنِ پیامبر و علی و فاطمه اشاره شده است. عموماً نویسندگان شیعه اهل بیت را، در مفهومی فراگیر، همهٔ نسل علی و فاطمه می دانند، اما در علوم الهی، آن را برای علی و فاطمه و حسن و حسین و باقیِ امامان اختصاص می دهند. آیهٔ قرآن همچون گواهی تفسیر می شود که همهٔ آنان بدون گناه بوده اند.

عدّه ای از شیعیان مقامات عالیه ای برای فاطمه قائل هستند که از آن به «معرفت به نورانیّت» یاد می کنند. آنان بر این باورند که معرفت پیداکردن به خداوند از طریق فاطمه ممکن است و تمامی فیض هایی که به بندگان می رسد از طریق فاطمه است. این معرفت از آن جا نتیجه گرفته می شود که با توجه به کُفْوبودن علی بن ابی طالب برای فاطمه زهرا و بنابر حدیثِ معرفت به نورانیتِ علی بن ابی طالب، معرفت به نورانیت فاطمه زهرا نیز از این طریق ممکن است و از طریق شناخت فاطمه می توان خدا را شناخت. این معرفت از راه شناخت خلقت نورانی اهل بیت و آیهٔ نور امکان پذیر است. به گفتهٔ علامه امینی ویژگی اشتراک چهارده معصوم در مبدأ خلقت بودن، نشانگر مقام ولایت آنان بر عالم و همهٔ مخلوقات است. او در این باره به احادیثی اشاره می کند که کیفیت خلقت نوری پیامبر و اهل بیتش و همین طور چگونگی خلقت نوری فاطمه زهرا را بیان می کنند.

فاطمه زهرا نزد لویی ماسینیون و هانری کوربن، به عنوان پیوند و رابطهٔ میان ادیان و مذاهب معرفی شده است. کوربن تأکید خاصی بر ولایت عرفانی نزد فاطمه زهرا دارد. کوربن تحت تأثیری که از فلسفهٔ اشراقی سهروردی داشت، ارض ملکوت را در قالب فرّهٔ فاطمه زهرا و هالهٔ نور معرفی می کند. براساس مبانی پدیدارشناسی کوربن در شناخت فاطمه زهرا، فاطمه بنیاد و کمال هیئت لاهوت است. از ویژگی های مهمی که کوربن از طریق پدیدارشناسی خود سعی می کند برای تحلیل شخصیت فاطمه زهرا بیان کند، ناظر به ظهور اسامی و صفات خدا در گسترهٔ وجودی فاطمه زهرا به عنوان یک زن است، چنان که وی علت وجود ارض و زمین را وجود فاطمه زهرا می داند. به نظر ولادیمیر لاسکی، متکلّم مسیحی ارتدوکس، دلیل این مطلب به خاطر ارتباط تنگاتنگی است که میان سوفیا به معنای شناخت خداوند و فاطمه زهرا وجود دارد، چنان که میان سوفیا به مثابهٔ معرفت الهی و شناخت مقام فاطمه زهرا ارتباط نزدیکی وجود دارد.

به گفتهٔ لویی ماسینیون، فاطمه یکی از شخصیت های مهم در جریان رویداد مباهله بوده است. فِرَق مختلف اسلامی، تفاسیر مختلفی از او و مقام معنوی اش عرضه داشته اند. مثلاً برخی معتقدند که مسیحیان نجران در نهایت مجبور شده اند که اعتراف کنند فاطمه مانند مریم از قِدّیسان است. یا برخی بر این باورند که فاطمه به معنای زنی الهی است که در جریان مباهله در پشت سر پیامبر قرار داشته است. کوربن تناظری بین فاطمه در متون مذهبی و آناهیتا، الههٔ باروری و آب های روان در ایران باستان، مشاهده نموده است. ویلهِلم آیلِرز در مطالعاتش بر روی منابع شیعه، بر این ارتباط تأکید و اشاره می کند که در این منابع، آب های بهشت و زمین و نمک، جزئی از مَهریهٔ فاطمه بوده است. هم چنین در باورهای مردمی و در آئین هایی که به باروری مرتبط است، فاطمه با عناصری که سمبل باروری هستند در ارتباط است، مانند رنگین کمان، گل یاسمن و انار.

هانری کوربن شخصیت فاطمه را تجسّم سوفیا و ارض لاهوت می داند. کوربن ارض فوق ملکوتی یا همان ارض لاهوت را متجلّی در شخص فاطمه زهرا می داند. موجودات عالم لاهوت به خاطر تقدّم ازلی خویش، دیدنی نیستند و آن ها را تنها در مظاهر و تجلیّات شان می توان مشاهده کرد. ازاین رو درصورت نبودن فاطمه زهرا — که دارای شأنی ازلی است — نه ظهور امامت و نه ولایت امام وجود نداشتند. فاطمه زهرا در مقام سوفیائیت کیهانی، روشن کنندهٔ همهٔ عوالم است و ازاین جهت، دارای شأن و وظیفه ای سه وجهی است. نخست این که او نفس یا آنیمای امامان و بابی یا آستانه ای است که امامان نور را از او دریافت می کنند. دوم این که او معانی همهٔ عوالم است؛ و سوم این که او بیان یا تجلی است که بدون او سرچشمه و مبدأ خلقتِ عالم، ناشناخته و ناشناختنی باقی می ماند. مقام فاطمه جامع همهٔ مقام های معرفت یا گنوس است و ازهمین رو برتری پیامبران در شناخت خدا، به نسبت معرفت آنان به فاطمه زهراست.

کوربن بر نقش فاطمه زهرا به عنوان کهن الگوی همیشگی زنانگی، فاطمه–سوفیا و مظهر تجلیّات خداوند و عنصر زنانهٔ پیامبر و امامان تأکید می کند که عملکردهای تئوفانیک و ذاتی شان تکیه بر درجات فاطمی شان دارد. وی براساس عرفان اسماعیلیه می گوید که برپایهٔ عنوان فاطمهٔ فاطر یا فاطمه خالق — که در صیغهٔ مذکّر است — مفهوم سیّدةالنّساءالعالمین را باید در ورای تمایز جنسیتی و به معنای «سَروَر بشریّت مؤنّث» یا «سرور بشریّت در حال تأنیث» جستجو، درک و ترجمه کرد. به این گونه که با توجه به این که سرشت همهٔ مخلوقات از نَفْسِ امامان شیعه است، جایگاه آفریدگان نسبت به امامان — به عنوان نیروهای فاعلی و مذکّر — جایگاه تأنیثی است. اما درعین حال که دوازده امام شیعه در جایگاه نیروهای فاعلی و اسباب و علل آفرینش، جایگاهی مذکّر دارند و مردان اُلوهی هستند، ازسوی دیگر، هم زمان در جایگاه «نَفْس» پیامبر، یعنی آنیما و وجه تأنیثی او هستند؛ و چون مرتبهٔ وجودی و حقیقت نفس، مرتبه و حقیقت فاطمه–سوفیاست، شأن مظهریت و ولایت دوازده امام، همان مقام «فاطمی» آنان است و این، معنای فاطمهٔ فاطر یا فاطمه خالق است. کوربن، فاطمه زهرا را نَفْسِ عالم خلقت می داند بدین معنا که نفس یا سوفیا یا فاطمه، بخش تشکیل دهندهٔ وجود بشری است که خود را در قالب نفس در مقابل تخیّل و عقل، جلوه گر ساخته است. این نفس دارای این امکان است که اسما و صفات الهی را در خود متجلّی می سازد و از این حیث به «نفس» نامبردار است.

ساموئل زینر به ارتباط فاطمه زهرا با مریم و سورهٔ قدر می پردازد و می گوید همان گونه که فاطمه «ظهوری از اُمُّ الکتاب در سطحِ زمینی» است، مریم «ظهورِ سکوتِ ام ّالکتاب در سطح زمینی» است. فاطمه شب است و مریم، مظهر سکوت است که شب را تشکیل می دهد، یعنی همان نشانه و رمزی که در روایت قرآن، از روزهٔ سکوت مریم نمایان است. جنبهٔ آسمانی مریم، مظهر آرامش الهی یا «سلام» است. او نمونه ای از ظرفیت و وابستگی به آرامش الهی است که به همهٔ موجودات به گونهٔ ابتدایی، با توجه به مبدأ خلقت در خالق — که خودش آرامش است — داده می شود. همان گونه که فاطمه با توجه به احادیث شیعه، شب است که در سورهٔ قدر «سلام و آرامش» تعیین شده است، بنابراین مریم نیز همان «سلام» است و حضور او نمایانگر آرامش بهشتی است، زیرا او مانند فاطمه بانویی برتر از نور است. زینر فاطمه زهرا را به عنوان ظهوری در سطح زمینی از «بانوی ازلیِ حکمتِ» مطرح شده در عهد عتیق معرفی می کند و او را با تعبیر قرآنی ام ّالکتاب، یعنی مادرِ ازلیِ کتاب یا مادر امرِ الهی — کلام خداوند — معادل کرده است. ساموئل زینر می گوید سورهٔ قدر عمقی چندگانه دارد. روح مانند قرآن در شب قدر، شبی که فاطمه است، نازل می شود. بااین حال مریم هم نماد شب است. سورهٔ مریم نشان می دهد عیسی، کلمه و روح خدا، در شب، به «اُمّ» وارد شده که مریم — به عنوان تجسّم شب — است؛ بنابراین، اگر براساس الهیات شیعه، فاطمه زهرا تلاقی نورهای حکمت های بیرونی و درونی دین باشد، پس مریم، «نقطهٔ یگانگی» است که «افق رویداد» را دربردارد، جایی که سکوت، کلامِ پنهانِ ابدیت با کلامِ گفته شدهٔ خداوند پیوند دارد.

به گفتهٔ مِری ثِرلکیل منابع شیعه حُکمی را که در قرآن از سوی خدا به مریم ابلاغ شده، برای فاطمه زهرا نیز می دانند. آن گونه که از او با عنوان «مریم کُبریٰ» یاد می کنند. برای شیعیان هر دو زن از جانب خدا برای اهدافی عالی یعنی «مادرانِ دودمان هایی متعالی» انتخاب شدند؛ بااین حال فاطمه زهرا، به عنوان «مریم کبریٰ»، از مریم در طهارت و رحمت الهی فراتر می رود. مریم و فاطمه زهرا به عالمان مسیحیت قرون وسطی، مسلمان و دانشمندان مطالعات جنسیتی، فرصتی برای بررسی نقش های زنانه در متون مقدس دادند. نویسندگان مسیحی، مریم را به عنوان مادر مسیح اعتلا دادند، و نویسندگان شیعی فرزندان فاطمه را به عنوان رهبران معصوم جامعه — امامان — نامیدند. مریم و فاطمه زهرا فراتر از مدل هایی برای الگوهای زنانه مطرح شدند. این نمونه ها برنامه های پیچیدهٔ سیاسی، اجتماعی و مذهبی روزگار خود را نیز فاش و رسوا می کنند. نویسندگان دوران باستان متأخر و نویسندگان مسیحی قرون وسطای آغازین، مریم را با کلیسا شناسانده و برابر کردند و آنانی را که خارج از آن محدوده بودند، مُرتَد نامیدند. نویسندگان شیعه در قرون وسطای آغازین بیان کردند که فاطمه زهرا پیروانش را به بهشت می برد و دشمنانش را به آتش جهنم هدایت می کند. تاریخ نویسان زندگی پیامبران و مُتِأَلّهان به طور یکسان از طریق جلوه دادن مریم و فاطمه زهرا با نشانه های نمادینِ هویتِ سیاسی، الهی و همگانی، آنان را برای جوامع خود بازتعریف کردند. فاطمه زهرا، تنها زن میان اهل بیت پیامبر است. بااین حال، همان طور که در مسیحیت، نویسندگان مرد هم زمان فضایل فاطمه را می ستودند، درهمان حال غلبهٔ مردانگی در میان اهل بیت را نیز تحسین می کردند. حضور فاطمه زهرا درمیان اهل بیت در نهایت به نقش او به عنوان دختر محمّد، همسر علی و مادر امام وابسته بود.

ثرلکیل می گوید جایگاه یابی مریم و فاطمه زهرا درمیان مسیحیان و مسلمانان، به چند دلیل کار دشواری است. اول این که یک مطابقت موفق، باید منابع تاریخی دو فرهنگ متفاوت در دوره های تغییرات بحرانی در هویت جمعی و مذهبی را به صورت یک جا به دست آورد. این درحالی است که هیچ تقارن تاریخی یا جغرافیایی وجود ندارد. در متون مسیحی، مطالب دربارهٔ مریم در اولین رساله های مذهبی دیده می شوند و در محافل مِرووَنژی در اروپای غربی ادامه می یابند. در متون اسلامی، مطالب دربارهٔ فاطمه زهرا منحصراً در دوران خلافت عباسیان آغاز شده و در سراسر سلسله های شیعه در مصر، ایران و یمن گسترش می یابد. درحالی که هیچ شباهتی در فضا و زمان وجود نداشت، هر دو دستهٔ مخاطبان مسیحی و مسلمان درتلاش برای تعریف خود در دنیایی بودند که به سرعت در حال تغییر بود. دلیل دوم این است که مقایسهٔ مریم و فاطمه زهرا بستگی به انواع مختلفی از منابع دارد. آثار باستانی و دورهٔ آغازین قرون وسطی، تعدادی از رساله های مذهبی و ادبیات مربوط به مریم را ارائه می دهد. محققان می توانند از طریق این متون، توصیفات الهی مریم را در کنار متون معجزه گونه و توصیفات آیینی مشاهده کنند. متألهان به وضوح بر جنبهٔ معجزه گونه بودن مریم اعتماد می کنند تا مسیح شناختی خود را تعریف کنند؛ تاریخ نویسان زندگی پیامبران، ماهرانه مریم را به عنوان الگویی برای تقلید نزد زنان مقدس بالا می برند. نویسندگان مروونژی ها حتی بسیاری از ملکه ها و بزرگان راهبه های خود را به عنوان باکره های باشکوه در شمایل مریم ارائه می دهند. اما منابع شیعه که فاطمه زهرا را می ستایند دسته بندی مشکل تری دارند. یک مقایسهٔ بین فرهنگی مطلوب، ارتباط تصاویر فاطمی در الهیات و زندگی نامه با همتایان مسیحی آن ها را مورد سنجش قرار می دهد؛ اما، مطابقت موازی کار آسانی نیست. مشکل سومِ مقایسهٔ مریم و فاطمه زهرا در متون مربوط، این است که نویسندگان مرد اغلب آن دو را با تصاویر متضاد توصیف می کردند. مریم و فاطمه زهرا هر دو آرمانی و درعین حال بی نظیر، پاکدامن و درعین حال پرثمر، شفیع و میانجی و درعین حال خدمتکاری مطیع بودند. این تصاویر سردرگم کننده، پرسش هایی تاریخی در مورد شیوهٔ حقیقی نگرش جوامع مسیحی و اسلامی به زنان و نقش های جنسیتی به جا می گذارد.

به گفتهٔ امیرمعزّی، به رغمِ منابع مذهبی بسیاری که دربارهٔ فاطمه موجود است، گزارش های خالص تاریخی در مورد زندگی او بسیار اندک است و بیشتر گزارش ها تنها برگ هایی نامهم از زندگی وی را پوشش می دهد.

منابع دست اول شناخت زندگانی فاطمه زهرا عبارت است از قرآن، گفته های محمّد و اهل بیت در قالب حدیث و آنچه از کردار وی ثبت شده است. در ""الفهرست"" ابن ندیم نخستین کتاب شیعه، ""کتاب سُلَیم بن قِیْس هِلالی"" برشمرده شده است، که تاریخ آن حدود نیمهٔ دوم سدهٔ اول تا اوایل سدهٔ دوم هجری تخمین زده شده است. علاوه بر آن، کتاب های سیره نبوی شامل زندگی نامه های سنتی نوشته شده توسط مسلمانان و گفتارهای منسوب به پیامبر اسلام است که در سده های دوم تا چهارم هجری نگاشته شده است. به نوشتهٔ رسول جعفریان سیرهٔ نبوی شامل دو بخش بود که یکی به زندگی اجداد محمّد و زندگی محمد در مکه می پرداخت و بخش دوم به حوادث پس از هجرت محمد از مکه به مدینه یعنی زندگی محمد در مدینه اختصاص داشت، که به «مَغازی» مشهور است. در این میان، قدیمی ترین کتاب سیره در دسترس، نوشتهٔ ابن اسحاق (درگذشته حدود ۱۵۰ ه‍.ق) با عنوان زندگی رسول خدا (نوشته شده در ۱۲۰ تا ۱۳۰ سال پس از درگذشت محمّد) است که متن اصلی آن از بین رفته است، اما بخش هایی از آن در آثار تاریخ نگاران بعدی، مانند ""اَلسّیرَةُ النَّبَویّة"" ابن هشام (درگذشته ۲۱۳ یا ۲۱۸ ه‍.ق) و ""تاریخ طبری"" طبری به جای مانده است. مورّخان اهل سنت سیرهٔ ابن اسحاق را به عنوان یک روایت مقبول از زندگی محمّد پذیرفته اند و دیگر اخباری را که گردآورده اند در حاشیهٔ آن قرار داده اند. اگرچه نه همهٔ محققین، اما بسیاری از آنان درستی و صحّت این زندگی نامه های قدیمی را پذیرفته اند، با این وجود میزان درستی آن ها قابل تعیین نیست. از دیگر سیره نویسان بنام، محمّد بن عمر واقدی (درگذشته ۲۰۷ یا ۲۰۹ ه‍.ق) مؤلّف کتاب ""اَلمَغازی"" و نیز منشی او، محمد بن سعد بن منیع (درگذشته ۲۳۰ ه‍.ق) مشهور به ابن سعد بغدادی، نویسندهٔ ""طَبَقاتُ الْکُبریٰ"" هستند. ""المغازی"" از مهم ترین آثار محمّد بن عمر واقدی است. در مقایسه با سیرهٔ ابن اسحاق، این کتاب از نظر وسعت و ارائهٔ جزئیات بر اثر ابن اسحاق برتری دارد. واقدی برای نوشتن مَغازی پیامبر اسلام، از تمام منابع شفاهی و مکتوب، اطلاعات نسب شناسان و بازدید از مناطق جنگی این نبردها استفاده کرده است.

منابع ثانویه برای کشف و فهم تاریخی رویدادهای زندگی فاطمه، آثار تاریخی مورخان است. ""اَنسابُ الاَشراف"" احمد بن یحیی بلاذری (درگذشته ۲۷۹ ه‍.ق) دربردارندهٔ اخبار تاریخی بسیاری دربارهٔ جنگ های صدر اسلام و اصحاب حدیث و به طور ویژه، برخی اطلاعات خاص دربارهٔ برخی مطالب موردنظر شیعه است، مانند وقایع رویداد خانهٔ فاطمه زهرا، غدیر خم، روایاتی دربارهٔ فضایل علی بن ابی طالب یا برخی موارد در نکوهش عثمان را بیان کرده است. ""تاریخ یعقوبی"" که به نام نویسندهٔ آن، یعقوبی (درگذشته ۲۸۴ ه‍.ق) است، مهم ترین اثر او نیز به شمار می رود. ""تاریخُ الرُّسُلِ و الْمُلوک"" معروف به ""تاریخ طبری"" (نوشته میان سال های ۲۸۳ تا ۲۹۰ ه‍.ق و بازنگری تا ۳۰۳ ه‍.ق) اثر محمد بن جریر طبری (درگذشته ۳۱۰ ه‍.ق) از کتاب های مقبول عام است که سبب اتکای تاریخ نگاران پس از او مانند اِبن مِسْکَوَیْه، ابن اثیر و ابن کثیر بر این کتاب شده است. ""مناقب آل ابی طالب"" (نوشته کمی پس از ۵۵۳ ه‍.ق) از آثار ابن شهرآشوب (درگذشته ۵۸۸ ه‍.ق) است. این کتاب با ذکر مناقب پیامبر اسلام آغاز می شده، با امامان شیعه ادامه یافته و به ذکر صحابه و تابعین پایان می پذیرفته است، اما نسخه های موجود با ذکر بخش حسن عسکری به انجام می رسد. رسول جعفریان به طور خاص در میان کتاب های حدیثی، ""کتاب کافی"" (نوشته حدود اوایل سدهٔ چهارم هجری) را واجد اطلاعات تاریخی می داند.

منابع زندگی فاطمه زهرا گاهی بخشی از زندگی را دربردارد، مانند منابعی که به ازدواج و درگذشت فاطمه زهرا یا مسئلهٔ فدک پرداخته اند. برخی از این منابع اولیه از این قرار هستند: ""تَزویجُ فاطِمَة"" عبدالله بن محمّد بن ابِی الدّنیا (درگذشته ۲۸۱ ه‍.ق)، ""اَخبارُ فاطِمَةٍ و نَشْأَتُها و مَوْلِدُها"" محمّد بن زکریّا بن دینار غَلّابی (درگذشته ۲۹۸ ه‍.ق)، ""اَلظَّلامَةُ الْفاطِمیَّة"" حسن بن علی اُطروش (درگذشته ۳۰۴ ه‍.ق)، ""تَزویجُ فاطِمَةٍ بِنتِ الرَّسول"" منسوب به محمد باقر به همراه ""تَزویجُ فاطِمَةٍ بِنتِ رَسولِ الله لِعَلیِّ بنِ اَبی طالب"" گردآوری محمد بن هارون رویانی (درگذشته ۳۰۷ ه‍.ق)، ""اَلسَّقیفة"" جوهری بصری (درگذشته ۳۲۳ ه‍.ق)، ""تَزویجُ فاطِمَة"" عبدالعزیز بن یحیی جَلّودی (درگذشته ۳۳۲ ه‍.ق)، ""مَوْلِدُ فاطِمَة"" شیخ صدوق (درگذشته ۳۸۱ ه‍.ق)، ""وَفاةُ فاطِمَةِالزَّهراء"" ابوالحسن بَکری مصری (درگذشته ۹۵۳ ه‍.ق)، ""وَفاةُالزَّهراء"" سیّد هاشم حسینی بَحرانی (درگذشته ۱۱۰۷ ه‍.ق).

منابع پرداخته به خطبهٔ فدکیه عبارتند از: ""بَلاغاتُ النِّساء"" ابن طیفور (درگذشته ۲۸۰ ه‍.ق)، ""اَلسَّقیفة"" جوهری بصری (درگذشته ۳۲۳ ه‍.ق)، ""اَلشّافی"" سیّد مرتضی (درگذشته ۴۳۶ ه‍.ق)، ""الاحتجاج"" طبرسی، ""شرح نهج البلاغه"" ابن ابی الحدید (درگذشته ۶۵۶ ه‍.ق)، ""اَلطَّرائِف"" سید بن طاووس (درگذشته ۶۶۴ ه‍.ق)، ""کَشْفُ الْغُمَّة فی مَعرِفَةِ الأئِمَّة"" علی بن عیسی اِربِلی (درگذشته ۶۹۳ ه‍.ق).

منابعی که در آن ها به مناقب و فضائل فاطمه زهرا پرداخته شده از این قرار هستند: ""اَلفَضائِل"" جابر بن یزید جُعْفی (درگذشته ۱۲۸ ه‍.ق)، ""مَناقبُ اَهلِ الْبَیْت"" عبّاد بن یعقوب رَواجِنی کوفی (درگذشته ۲۵۰ ه‍.ق)، ""فَضائِلُ اَهلِ الْبَیْت"" ابن ابی حاتم رازی (درگذشته ۳۲۷ ه‍.ق)، ""مناقب فاطِمَةِالزَّهراء"" حاکم نیشابوری (درگذشته ۴۰۵ ه‍.ق)، ""مناقب فاطِمَةِالزَّهراء و ولدها"" محمّد بن جُرَیْر طبری (درگذشته پس از ۴۱۱ ه‍.ق)، ""اَلرَّوضَةُالزَّهراء فی مَناقِبِ فاطِمَةِالزَّهراء"" ابوسعید محمد بن احمد خُزاعی، ""اَلثّاقِب فِی الْمَناقِب"" ابن حمزه طوسی (درگذشته ۵۶۰ ه‍.ق)، ""اَلثُّغور الْباسِمَة فی فَضائِل السَّیِدَةُ فاطِمَة"" جلال الدین سیوطی (درگذشته ۹۱۱ ه‍.ق)، ""اِتْحافُ السّائِل بِما لِفاطِمَةِ مِنَ الْمَناقِب و الْفَضائِل"" محمّد بن علی مَناوی (درگذشته ۱۰۳۱ ه‍.ق).

روز مادر در ایران، زادروز فاطمه زهرا یعنی ۲۰ جمادی الثّانی در نظر گرفته می شود. در دهه های اخیر توجه ویژه ای به ایام درگذشت فاطمه زهرا در ایران و دیگر نقاط جهان صورت گرفته است. از سال ۱۳۶۹ — برابر با ۱۴۱۱ ه‍.ق و هزار و چهارصدمین سال درگذشت فاطمه زهرا — فعالیت های گوناگونی برای بزرگداشت این ایام انجام شده است. گسترش این فعالیت ها سبب شد تا به پیشنهاد حسین وحید خراسانی، سوم جمادی الثّانی به عنوان درگذشت فاطمه زهرا، تعطیل رسمی اعلام شود. این اقدام با پاسخ مثبت سید محمد خاتمی، رئیس جمهور وقت، و تصویب در هیئت دولت و مجلس شورای اسلامی در سال ۱۳۷۸ انجام شد. در این روز بسیاری از مراجع شیعه در قم، مشهد و دیگر شهرهای ایران، در اجتماع های مردمی به سوی اماکن مذهبی حرکت کرده و در مراسم عزاداری شرکت می کنند.

آثار دربارهٔ فاطمه زهرا از آغاز دورهٔ تدوین حدیث، مورد توجه بوده است. دراین میان، اهل سنّت بیشتر به گردآوری احادیث و روایات فاطمه زهرا و شیعه بیشتر به ماجرای درگذشت او توجه کرده اند. در یک دسته بندی کلی، این آثار را در پنج بخش می توان جای داد: نخست مُسندها و آثار روایی و شرح سخنان، دوم کتاب های مناقب و فضایل، سوم زندگی نامه ها، چهارم کتاب های تحلیلیِ اخلاقی، تربیتی از زندگی فاطمه زهرا و پنجم کتابشناسی ها.

در دستهٔ مسندها و آثار روایی و شرح سخنان، بیشتر آثار متعلّق به اهل سنّت است. برخی از این آثار اکنون موجود نیستند مانند: ""مُسنَد فاطمة"" علی بن عمر دارَقُطنی، ""مسند فاطِمَةُالزّهراء"" عمر بن احمد شاهین، ""وَ مَن رُویَ عَنْ فاطِمَةٍ مِن اولادِها"" ابن عُقده و ""السّقیفة"" جوهری بصری. در میان آثار موجود، مسندهایی هست که مسند فاطمه زهرا بخشی از آن هاست مانند: ""مسند"" اسحاق بن راهْوَیْه، ""مسند"" احمد بن حنبل، ""مسند"" ابویَعلیٰ موصلی و ""اَلْمُعجَمُ الْکَبیر"" طَبَرانی. ""مسند فاطمةالزهراء"" جلال الدین سیوطی کتابی مستقل و جامع ترین اثر حدیثی اهل سنت در زمینهٔ روایات فاطمه زهراست. در کتاب های تاریخ اهل بیت نیز احادیثی از فاطمه زهرا موجود است، مانند: ""الذُّرّیَةُالطّاهِرَةُالنَّبَویَّة"" محمد بن احمد دولابی. در مجموعهٔ حدیث شیعه، کهن ترین مسند موجود دربارهٔ فاطمه زهرا، ""دلائلُ الامامة"" طبری است. در عصر حاضر، در حوزهٔ حدیثی شیعه، نگارش مسند مورد توجه واقع شده و از آن میان آثار دربارهٔ فاطمه زهرا — به خاطر اقتضای رجوع به الگوی زن مسلمان در سیره و سخنان فاطمه زهرا — بیش از آثار دربارهٔ دیگر چهارده معصوم است. برخی از مهم ترین این آثار عبارتند از: ""مسند فاطِمَةُالزّهراء"" عزیزالله عطاردی قوچانی، ""مسند فاطِمَةُالزّهراء"" سید حسین شیخ الاسلامی، ""نَهجُ الْحَیاة (فرهنگ سخنان فاطمه)"" محمد دشتی و ""مسند فاطمه"" مهدی جعفری. به جز مسندها، در آثار مُصَنَّف شیعه نیز احادیث فاطمه زهرا به صورت پراکنده آمده است. ازاین میان می توان به ""بحارالانوار"" محمدباقر مجلسی و ""عوالم العلوم"" عبدالله بحرانی اصفهانی اشاره کرد.

در حوزهٔ کتاب های مناقب و فضایل، برخی از مهم ترین عبارتند از: ""اَلْفَضائِل"" جابر بن یزید جعفی، ""مناقبُ فاطِمَةُالزّهراء و وُلْدِها"" طبری، ""فَضائِلُ اَهلُ الْبَیْت"" ابن ابی حاتم رازی، ""اَلرَّوضَةُالزَّهراءُ فی مَناقبِ فاطِمَةِالزّهراء"" ابوسعید محمد بن احمد، ""اَلْخَصائِصُ الْفاطِمیَّة"" باقر کجوری، ""مناقب فاطمةالزهراء"" حاکم نیشابوری، ""اَلثّاقِبُ فِی الْمَناقِب"" ابن حمزه طوسی، ""مَناقبُ آلِ ابی طالب"" ابن شهرآشوب. برخی نویسندگان شیعه نیز مناقب فاطمه زهرا را با استفاده از کتاب های حدیث اهل سنت گردآوری کرده اند، مانند: ""شَرحُ اِحقاقُ الْحَقِّ وَ اِزهاقُ الْباطِل"" سید شهاب الدین مرعشی نجفی، ""مناقبُ الزّهراءِ، اَلْمُسْتَخْرَجَةُ مِنَ الْکُتُبِ الصِّحاح"" غلامرضا کسائی کاوکانی، ""فضایل فاطمه زهرا از نگاه دیگران"" ناصر مکارم شیرازی و ""فاطمه زهرا از نظر روایات اهل سنّت"" محمد واصف. در دورهٔ کنونی، کتاب های فضایل به جنبه های مختلف مناقب فاطمه زهرا پرداخته اند، مانند: ""فاطِمَةُالزّهراء بَهجَةُ قَلبِ الْمُصْطَفیٰ"" احمد رحمانی همدانی.

در بخش زندگی نامه آثار بسیاری با رویکردهای روایی–تاریخی، تربیتی–اخلاقی و مذهبی–کلامی نوشته شده است. برخی از مهم ترین این آثار عبارتند از: ""السّقیفة و فدک"" جوهری بصری، ""فَدَکٌ فِی التّاریخ"" سید محمدباقر صدر، ""بحارالانوار"" محمدباقر مجلسی و ""عوالم العلوم"" بحرانی اصفهانی، ""فاطمةالزهراء بهجة قلب مصطفی"" احمد رحمانی همدانی، ""شرح احقاق الحق و ازهاق الباطل"" سید شهاب الدین مرعشی نجفی، ""مُنتَهیُ الآمال"" عباس قمی، ""فاطِمَةُالزّهراء مِنَ الْمَهدِ اِلَی اللَّحَد"" سید محمدکاظم قزوینی، ""زندگی نامهٔ فاطمه زهرا"" سید جعفر شهیدی. در حوزهٔ کتاب های تحلیلیِ اخلاقی–تربیتی نیز می توان به ""اَلزَّهراءالْقُدوَة"" محمدحسین فضل الله و ""فاطمه زهرا بانوی نمونهٔ اسلام"" ابراهیم امینی اشاره کرد.

مهم ترین کتابشناسی ها دربارهٔ فاطمه زهرا نیز عبارتند از: ""فاطمةالزهراء بهجة قلب مصطفی"" احمد رحمانی همدانی، ""زخم خورشید: کاوشی در زندگی فاطمه زهرا"" مهدی حسینیان قمی، ""فاطمه در آئینهٔ کتاب"" اسماعیل انصاری زنجانی.

در مطالعات آکادمیک غربی، در ابتدای سدهٔ بیستم هِنری لَمِنس کتاب ""Fatima et les filles de Mahomet"" را نگاشت که مبنای مقاله وی در ویراست نخست ""دانشنامهٔ اسلام"" قرار گرفت و تصویری منفی از فاطمه زهرا ترسیم کرد. این دیدگاه، بعدها مورد نقد پژوهشگران غربی قرار گرفت. در مقابل لمنس، لویی ماسینیون در ""La Mubâhala de Medine et l’Hyperdulie de Fatima"" و ""Der gnostische Kult der Fatima im schiitischen Islam"" تصویری عرفانی از فاطمه زهرا به دست داد که مبتنی بر نگرش شیعیان بود و به جنبهٔ تاریخی توجه نداشت. محمد علی امیرمعزی و جین کالمرد مقاله ای را در خصوص نقش فاطمه در معنویّت، مناسک و فرهنگ عامهٔ شیعی با عنوان «فاطمه دختر پیامبر محمّد» نگاشتند. لئورا وچا ولیری در ویراست دوم ""دانشنامهٔ اسلام"" مقالهٔ فاطمه را با رویکرد تفکیک وجهِ تاریخی از وجهِ اعتقادی فاطمه نگاشت. در آغاز سدهٔ بیست و یکم، باربل بینهاور کهلر مقاله ای با عنوان «Fāṭima bint Muḥammad Metamorphosen einer frühislamischen Frauengestalt» نگاشت و کوشید تا شکل گیری تصویر سنّی و شیعی از فاطمه زهرا را در جریان منازعات سیاسی–اعتقادی و نیز رویکردهای عرفانی و مناسکی توصیف کند. بینهاور کهلر و ورنا کلم در مقالهٔ «فاطمه، فاطمه است» به ادراکِ مدرن از فاطمه به عنوان الگویی برای آگاهی و تعهّد سیاسی–اجتماعی زنان معاصر پرداخته اند. همچنین، ورنا کلم، در مقالهٔ فاطمه در ویراست سوم ""دانشنامهٔ اسلام""، توصیفی نقّادانه از نگرش ها و پژوهش های مختلف دربارهٔ فاطمه در طول تاریخ را ارائه کرده است.

در حوزهٔ ادبیات فارسی و عربی، در برخی نوشته های تفسیری و سفرنامه های فارسی و بنا به ضرورت نقل آیات و احادیث، به موضوعات پیرامونی فاطمه زهرا نیز اشاره شده است. بااین حال، آثار منظوم دربارهٔ فاطمه زهرا از غنا و کیفیت بیشتری برخوردارند. ادبیات شیعی — که آثار دربارهٔ فاطمه زهرا را نیز دربرمی گیرد — از صدر اسلام و با سرودهٔ عربی حَسّان بن ثابت در روز غدیر خم آغاز شد و در سدهٔ چهارم هجری در زبان فارسی نیز گسترش یافت. دراین میان پنج رویکرد در سروده های فاطمی جریان دارد: رویکرد روایی و تاریخی، رویکرد فلسفی و کلامی، رویکرد تخیلی و شاعرانه، رویکرد عاطفی و شخصی و رویکرد چندوجهی و فاخر. این رویکردها در قالب های قصیده، غزل، ترکیب بند، مُسَمَّط، رباعی و شعر نو تبلور یافته است.

برخی از شاعران زبان فارسی که در سروده های خود به موضوعات پیرامونی فاطمه زهرا پرداخته اند عبارتند از: دقیقی، فردوسی، غضائری رازی، ناصرخسرو، سنایی، قوامی رازی، عطار نیشابوری، سعدی، خواجوی کرمانی، حسین واعظ کاشفی، بابا فغانی شیرازی، هلالی جغتائی، اهلی شیرازی، وحشی بافقی، محتشم کاشانی، عاشق اصفهانی، قاآنی شیرازی، جیحون یزدی، صفای اصفهانی، ادیب الممالک فراهانی، محمدتقی بهار، محمدحسین غروی اصفهانی، صغیر اصفهانی، مهدی الهی قمشه ای، شهریار، سید روح الله خمینی، حسن حسن زاده آملی، حمید سبزواری، مشفق کاشانی، محمدحسین بهجتی اردکانی، محمود شاهرخی، نصرالله مردانی، قیصر امین پور، سهیل محمودی، عبدالجبار کاکایی، احمد عزیزی، محمدرضا آقاسی، غلامرضا قدسی، جواد محدثی، علیرضا قزوه، حمیدرضا شکارسری، سپیده کاشانی و نیره سعیدی.

چنان که پیش تر گفته شد، ادبیات شیعی در شعر عربی نیز با شعر حسّان بن ثابت آغاز می شود. دراین میان اشعاری نیز از علی بن ابی طالب در غم ازدست دادن فاطمه زهرا نقل شده است. رویکردهای رایج به شعر فاطمی در ادبیات عربی عبارتند از: رویکرد روایی و تاریخی، رویکرد عاطفی، رویکرد اخلاقی، رویکرد تخیلی، رویکرد فلسفی و رویکرد روایی و سیاسی. این سروده ها به صورت پراکنده در کتاب هایی مانند ""مناقب آل ابی طالب""، ""ریاضُ الْمَدحِ وَ الرَّثاءِ فی مَدحِ و رَثاءِ النَّبیِّ و آلِهِ الاَطْهار""، ""فاطِمَةُالزّهراءُ فی دیوانِ الشِّعرِ الْعربی"" و ""لِلزّهراءِ شَذَی الْکَلِمات"" گردآوری شده است. برخی از این شاعران ادب عرب عبارتند از: سید حِمیَری، دیکُ الْجِنّ، مهیار دیلمی، قَتادَة بن ادریس، شیخ حرّ عاملی، سید محمدمهدی بحرالعلوم، محمدحسین غروی اصفهانی، سید صدرالدین صدر و محمدحسین کاشِفُ الغِطاء."
261,تورات,"تَوْرات (به عبری: תּוֹרָה) (تلفظ عبری: توراه)؛ نامی است عبری که به پراهمیت ترین نوشتار یهود داده شده و به باور آنان به وسیله یهوه (خداوند) به موسی وحی شده است.

تورات اولین بخش از کتاب «تنخ» بوده و مشتمل بر پنج کتاب می باشد. به همین خاطر، گاه «اسفار پنج گانه» و «کتب پنجگانه موسی» نیز خوانده می شود.

این پنج کتاب، به این نام ها معروفند:
یهودیان و همچنین مسیحیان و سامِریان در طول دورانها، بسیار به تورات حرمت نهاده اند. «کتاب مقدس» مسیحیان، کتاب یهود را با اختلافاتی چند با نام «عهد عتیق»، در خود دارد.

عناوین کتاب عبری از پنج کلمه اول متون مربوطه اخذ شده است با این وجود عنوان عبری اعداد از پنجمین کلمه متن مربوطه گرفته شده است.
تورات به سه دوران تغییر رابطه بین خداوند و مردم اشاره دارد:

یازده فصل اول کتاب پیدایش به «پیدایش» و نظم جهان و تاریخچه ارتباط اولیه بین خداوند و مردم اشاره دارد.

سی و نه فصل بعدی کتاب به عهد خداوند با اجداد عبری، ابراهیم، اسحاق، یعقوب (که به او اسرائیل هم می گویند) و فرزندان یعقوب - بنی اسرائیل - مخصوصاً یوسف اشاره دارد. در این فصل ها به فرمان خداوند به ابراهیم مبنی بر ترک خانواده و زادگاهش شهر اور و مراجعت وی به سرزمین کنعان و همچنین نحوه مهاجرت بنی اسرائیل به مصر اشاره شده است.

چهار کتاب دیگر تورات به داستان موسی اشاره دارند که صدها سال پس از ابراهیم زندگی می کرد. داستان وی در کنار داستان آزادی قوم بنی اسرائیل از بردگی در مصر و عهد مجدد آنان با خداوند در کوه سینا و همچنین سرگردانی آن ها در صحرا تا زمان ورود نسلی جدید به سرزمین کنعان اشاره دارد. تورات با مرگ موسی پایان می یابد.

تورات شامل ۶۱۳ فرمان از جانب خداوند است که این فرمان ها به «میتس وات» معروفند و از زمان بردگی در سرزمین مصر تا زمان آزادی در سرزمین کنعان به صورت وحی بر پیامبران نازل شده اند. این فرامین پایه قانون مذهبی یهودیان (هلاخاء) را تشکیل می دهد. به ۱۰ تا از بهترین این فرامین، ده فرمان گفته می شود.
تورات از ۵۴ بخش تشکیل شده که به ترتیب در آیین عبادت یهودیان قرائت می شود و از ابتدای کتاب پیدایش تا انتهای کتاب تثنیه را در بر می گیرد. این قرائت در پایان بخش سکوت مجدداً آغاز می گردد که این بخش را «تورات سیمکات» می نامند.

یهودیان تورات را بر روی پوست یک حیوان حلال گوشت و توسط یک نویسنده و طی یک کار طولانی و پرزحمت می نویسند و این نوشته به صورت یک طومار درمی آید. نباید دست کسی به آن بخورد بنابراین هنگام خواندن آن به جای انگشت با یک وسیله که انتهایش شبیه دست است به آن اشاره می کنند. به این وسیله ""یَد"" می گویند. تورات به زبان عبری نوشته می شود.

همه آنچه را که خداوند در صحرای سینا بر موسی وحی کرده در این کتاب آمده است.

نام دیگر تورات کتاب شریعت است. گاهی به عهد عتیق (مجموعه ای از کتب آسمانی یهودیان) تورات نیز اطلاق می شود درحالی که پنج کتاب نخست عهد عتیق توراتی است که بر موسی نازل شده است.

(إِنَّا أَنزَلْنَا التَّوْرَاةَ فِیهَا هُدًی وَنُورٌ) سورة المائدة آیه ۴۴

ما تورات را که در آن هدایت و نور است، فروفرستادیم.

در قرآن، انکار قرآن به انکار تورات ربط داده می شود:

فَلَمَّا جَاءهُمُ الْحَقُّ مِنْ عِندِنَا قَالُوا لَوْلَا أُوتِیَ مِثْلَ مَا أُوتِیَ مُوسَی أَوَلَمْ یَکْفُرُوا بِمَا أُوتِیَ مُوسَی مِن قَبْلُ قَالُوا سِحْرَانِ تَظَاهَرَا وَقَالُوا إِنَّا بِکُلٍّ کَافِرُونَ

ولی هنگامی که حق از نزد ما برای آن ها آمد گفتند: «چرا مثل همان چیزی که به موسی داده شد به این پیامبر داده نشده است؟!» مگر بهانه جویانی همانند آنان، معجزاتی را که در گذشته به موسی داده شد، انکار نکردند و گفتند: «این دو نفر (موسی و هارون) دو ساحرند که دست به دست هم داده اند (تا ما را گمراه کنند) و ما به هر دو کافریم»؟ ! بگو: «اگر راست می گویید (که تورات و قرآن از سوی خدا نیست)، کتابی هدایت بخش تر از این (قرآن) بیاورید، تا من از آن پیروی کنم!»

آیات بسیاری در قرآن وجود دارد که تورات را تصدیق می کند. همچنین برخی آیات قرآن به تورات ارجاع می دهد، مانند آیه «چشم در برابر چشم» قرآن آن را به درستی به تورات ارجاع داده است.

تنخ در اصل به زبان عبری مقدس نوشته شده بود و بخشی از آن (به خصوص در کتاب دانیال) نیز به زبان آرامی بود.

در قرن دوم یا سوم قبل از میلاد تورات به زبان «یونانی کوئیس» ترجمه شد و در طی قرن ها بقیه کتاب نیز ترجمه شدند. این ترجمه را سپتانت یا سبعینه می نامند و توسط یهودیان یونانی زبان و سپس مسیحیان بسیار مورد استفاده قرار می گرفته است. 
درنهایت تعدادی متن بسیار مشابه تهیه شد که به هر یک از آن ها متن های مازورتی (TM) می گویند.

مازورت ها «حروف صدادار» (با نام «نیکود») را به متن اضافه کردند تا متن اصلی از یکنواختی خارج شود. 

برخی از این ملحقات در زبان یونانی به متن اصلی اضافه شده و بقیه هم ترجمه های عبری کتاب ها و متونی هستند که در متون مازورتی وجود نداشته اند. کشفیات جدید نشان می دهد که بیشتر مطالعات سپتاجینت منشأ عبری دارند درحالیکه دست نوشته کاملی از متون عبری وجود ندارد که سپتاجینت برپایه آن شکل گرفته است اما بسیاری از متفکران معتقدند که متون عبری یک «جهش» متن از متن اصلی متون مازورتی را به تصویر می کشند.

همچنین یهودیان ترجمه های آزادی را به زبان آرامی تهیه کردند که آن ها را ترجم می نامیدند. سپتاجینت (ترجمه یونانی که توسط الکساندر در مصر و در دوران حکومت تولمائیک ها انجام شد) در مقابل متن مازورتی مورد توجه کمتری قرار گرفت تامتن مازورتی بتوان به عنوان متن اصلی عهد عتیق برای ترجمه به زبان های غربی عرض اندام کند و این روند از زمان ترجمه کتاب ولگاته توسط جروم تاکنون ادامه یافت. در مسیحیت شرقی هنوز ترجمه هایی وجود دارند که متن اصلی آن سپتاجینت بوده است در برخی از ترجمه های غربی مدرن از سپتاجینت برای تشریح بخش هایی از متن مازورتی که به نظر می رسید در هنگام نوشتن با غرض ورزی نویسندگان روبرو شده و تحریف شده استفاده می شود همچنین گاهی در این ترجمه ها از متن پیمایش دریای ساکن نیز استفاده شده است.

تعدادی از کتب تثنیه مقدس که بخشی از سپتاجینت یونانی هستند اما درکتاب مقدس عبری وجود ندارند را آپوکریفا می نامند. اغلب پروستان های مدرن آپوکریفا را به عنوان کتب مقدس در نظر نمی گیرند اگر چه حدود سال ۱۸۲۰ کتب مقدس پروتستان این مطالب را درخود جای داده بودند. با این وجود اغلب مسیحیان (شامل اعضا کلیسای کاتولیک روم، کلیسای ارتدوکس شرق و کلیساهای ارتدوکس خاور) آپوکریفا را بخشی از عهد عتیق می دانند. کلیسای کاتولیک روم هفت کتاب از این دسته شامل (کتاب توبیت، کتاب جودیت، مکابیان ۱، مکابیان ۲، خرد سلیمان، کتاب واعظ وکتاب باروخ و همچنین بخش هایی ازکتاب استر وکتاب دانیال را جزء عهد عتیق می داند. کلیساهای ارتدوکس تعدادی کتاب دیگر مانند مکابیان ۳، زبور ۱۵۱-۱۵۵، اسدراس ۱، اودس، زبور سلیمان و گاهی مکابیان ۴ را در این عهد قرار می دهند."
262,موسی,"موسی یکی از پیامبران بنی اسرائیل و نیز یکی از شخصیت های برجسته در کتاب مقدس و قرآن است. از دیدگاه همهٔ پیروان ادیان ابراهیمی، موسی یکی از بزرگ ترین پیامبران خداست و مسلمانان او را از پیامبران اولوالعزم می دانند. بنابر روایات سفر خروج و قرآن، مهم ترین اقدام موسی کوچاندن قوم بنی اسرائیل از مصر به فلسطین بود.

موسی را از هفتمین نسل ابراهیم دانسته اند. او در خانواده ای از بنی اسرائیل، در مصر زاده شد. پدرش عمران و مادرش یوکابد نام داشتند. او یک برادر بزرگ تر از خودش به نام هارون و نیز یک خواهر بزرگ تر به نام میریام (کُلثُم) داشته است.

بنابر روایت تورات و قرآن، هنگامی که موسی متولد می شود، از آنجا که فرعون می ترسید توسط بنی اسرائیل کشته شود، دستور داد تمام پسران آن ها را بکشند. خداوند به مادر موسی الهام می کند که کودک را در سبدی انداخته و به رودخانه اندازد. همسر فرعون او را از آب می گیرد و همسرش را راضی می کند تا کودک را به فرزندی بپذیرند. موسی در دربار فرعون بزرگ می شود و هنگامی که به سن جوانی می رسید، با عقاید فرعون شروع به مخالفت می کند. یک بار او به جرم کشتن غیرعمد یک قبطی، تحت تعقیب فرعونیان قرار می گیرد و به ناچار به شهر مدین می گریزد. در آن جا هشت سال به کاهن مدین که بنا به روایت مسلمانان، شعیب نام داشت، خدمت می کند. آن گاه باصفورا، دختر شعیب ازدواج می کند. بنا به اعتقاد یهودیان، مسیحیان، مسلمانان در بازگشت از مدین، به موسی از سوی خدا وحی شد و او به پیامبری بنی اسرائیل برگزیده شد. موسی به همراهی برادرش، هارون به نزد فرعون می رود و او را به یکتاپرستی فرامی خواند. موسی سه سال از هارون کوچکتر بود و در زمان سخن گفتن با فرعون در مصر هشتاد سال داشت، هم چنین موسی بنی اسرائیل را در خروج از مصر رهبری کرد. بنا به اعتقاد یهود، ده فرمان، در کوه طور به موسی الهام شد که پایه های شریعت قوم یهود را تشکیل می دهد. موسی در نزد مسلمانان به کلیم الله مشهور است و یکی از پنج پیامبر اولوالعزم به شمار می آید. بر اساس روایت تورات، موسی در زمان وفات صد و بیست سال داشت، بنا به اعتقاد یهود پس از موسی بنا به فرمان خدا، یوشع بن نون از یاران بسیار نزدیک او زمامدار و رهبر بنی اسرائیل شد.بسیاری از تاریخدان ها به وجود تاریخی او شک دارند

نام موسی را همسر فرعون انتخاب کرده است: «او را به فرزندی خود برگزید و نامش را موسی گذاشت.» این نام مصری یا عبری است. اگر ریشه آن را مصری در نظر بگیریم، با توجه به «میس» به معنای «متولد شدن» و «مس» به معنای «یک پسر»، می توان این گونه نوشت: «او را به فرزندی خود برگزید و نامش را پسر گذاشت.» اما، باید نام موسی ریشه ای الهی داشته باشد، و بنابراین نام او شامل نام یکی از خدایان مصری بوده است. اگر این نام از ریشه ای عبری باشد، با فعل «بیرون کشیدن» در ارتباط خواهد بود. همسر فرعون می گوید، «من او را از آب بیرون کشیدم («ماشا»).» این موضوع احتمالاً به روی آب آمدن موسی در مدین یا نقش او در نجات بنی اسرائیل در دریای سرخ مربوط می شود. بیشتر دانش پژوهان با مصری بودن این نام موافقند و معتقدند که ریشه عبری تفسیر بعدی است. 

قوم بنی اسرائیل در زمان یوسف و یعقوب در سرزمین گوشن مستقر بودند، اما پیامبری جدید ظهور کرد و قوم بنی اسرائیل را از مقرر خود دور نمود. در این زمان موسی فرزند عمران، فرزند قاهت از لاویان زاده شد، که به همراه خانواده یعقوب وارد مصر شده بودند. مادر او یوکابد، از خویشاوندان نزدیک قاهت بود. موسی یک خواهر بزرگتر (۷ سال) به نام مریام، و یک برادر بزرگتر (۳ سال) به نام هارون داشت.

فرعون دستور داده بود تمام نوزادان عبری مذکر در رود نیل غرق گردند، اما مادر موسی او را داخل یک قایق کوچک قرار داد و این قایق در حاشیه رودخانه درون نی زارها پنهان گشت، تا اینکه همسر فرعون او را پیدا و به فرزندی خود قبول کرد. موسی بعد از اینکه به بلوغ رسید، یک مصری را که در حال ضرب و شتم یک عبری بود، به قتل رساند. موسی ترسید که فرعون او را به خاطر کشتن یک غلام مجازات کند، لذا به مدین (سرزمینی بیابانی در جنوب یهودا) گریخت. آن جا در کوه طور (که به نام کوه سینا نیز معروف است)، خداوند خود را با نام تتراگراماتون (یا یهوه) به موسی معرفی کرد، و به او فرمان داد تا به مصر برگردد و مردم خود (بنی اسرائیل) را از بند رها کند و به سرزمین موعود برساند. موسی برگشت تا دستور خداوند را عملی سازد، اما فرعون از انجام آن امتناع کرد، و بعد از اینکه خدا ۱۰ فاجعه را بر سر مصر آورد، فرعون در مقابلش کوتاه آمد. موسی بنی اسرائیل را به مرز مصر برد، اما بار دیگر فرعون به خشم آمد و این موجب شد که او و لشگرش در عبور از دریای قرمز در هم بشکنند، تا نشانه ای از قدر خدا برای اسرائیل و سایر ملت ها باشد.

موسی بنی اسرائیل را از مصر به کوه سینا برد، و در آن مکان، موسی با بزرگان قومش پیمان بست تا بنی اسرائیل به پیروان یهوه تبدیل شوند، از قوانین الهی پیروی کنند، تا یهوه خدای آن ها باشد. با ابلاغ قوانین الهی به وسیله موسی به بنی اسرائیل، فرزندان هارون، برادر موسی، مقام کشیش را ایجاد کردند تا آن دسته از بنی اسرائیل را که از قوانین الهی سرپیچی می کنند، مجازات نمایند. در آخرین فعالیت موسی در کوه سینا، خداوند برای موسی رهنمود فرستاد تا به همراه بنی اسرائیل، به سرزمین موعود، یعنی میشکان رهسپار شود.

موسی بنی اسرائیل را از سینا به پاران در مرز
کنعان برد. فرستادگان با نمونه هایی از حاصل خیزی خاک برگشتند، اما هشدار دادند که اهالی آن غول پیکرند. بنی اسرائیل وحشت کردند و خواهان بازگشت به مصر شدند، حتی برخی علیه موسی و خداوند به شورش برخاستند. موسی به بنی اسرائیل اعلام کرد که ساکن شدن در این سرزمین ارزشی ندارد. آن ها به مدت ۴۰ سال در بیابان سرگردان شدند، تا زمانی که نسلی که از وارد شدن به کنعان امتناع می کردند، مردند، و فرزندشان وارث این سرزمین گشتند.

پس از گذشت آن ۴۰ سال، موسی بنی اسرائیل را به شرق دریای مرده و سرزمین های ادوم و موأب هدایت کرد. آن ها در آن مکان از وسوسه بت پرستی فرار کردند، توسط بلعم باعورا به نعمت های خداوند دست یافتند و مدینیان را که از دشمنان خدا بودند، نابود ساختند. او در حاشیه اردن، بنی اسرائیل را جمع کرد. بعد از یادآوری سرگردان بودنشان، قوانین الهی را ابلاغ نمود که مطابق آن، آن ها باید در آن سرزمین زندگی می کردند، آواز عبادت و تشکر از موسی را می خواندند، و قدرت او را به یوشع بن نون می رساندند. سپس موسی به بالای کوه نیبو و بر فراز پیسگا رفت، به سرزمین موعود بنی اسرائیل که پیش از او گسترش یافته بود، نگاه انداخت، و در سن ۱۲۰ سالگی مرد. او خاشعانه تر از هر انسان دیگری بود، «پیش از موسی هیچ پیامبری برای بنی اسرائیل فرستاده نشده بود که اینچنین ارتباط نزدیکی با یهوه داشته باشد.» (کتاب دوم تورات ۳۴:۱۰).

در میان یهودیان امروزی موسی به عنوان «قانون گذار اسرائیل» شناخته می شود، و قوانین فراوانی را در قالب ۴ کتاب ابلاغ کرده است. اولین کتاب، کتاب میثاق، در سفر خروج ۱۹–۲۴ است، خداوند قوانین این کتاب را در پایه سینا بیان کرده است. درون میثاق، ده فرمان (سفر خروج ۲۰: ۱–۱۷) و کتاب میثاق (سفر خروج ۲۰: ۳۳–۲۳: ۱۹) قرار دارند. کتاب سفر لاویان شامل بدنه دوم قوانین می شود، کتاب سفر اعداد نیز با مجموعه ای دیگر از قوانین و سفر تثنیه با مجموعه ای دیگر آغاز می شود.

به طور سنتی، موسی به عنوان نویسنده این ۴ کتاب به علاوه سفر پیدایش شناخته می شود، این دو با یکدیگر اولین و برترین کتاب مقدس یهودیان را با نام تورات تشکیل می دهند.

جدا از برخی منابع پراکنده در سایر متون مقدس یهودی، تمام دانسته ها دربارهٔ موسی از کتاب سفر خروج، سفر لاویان، سفر اعداد و سفر تثنیه به دست آمده اند. بسیاری از محققان قدمت این چهار کتاب را به دوران هخامنشیان، یعنی ۵۳۸ تا ۳۳۲ قبل از میلاد نسبت می دهند.

نوشته های غیرمقدس دربارهٔ یهودیان، با اشاره به نقش موسی، در ابتدا در آغاز عصر هلنیستی، دوره طلایی یونان در جهان باستان، از ۳۲۳ تا ۱۴۶ قبل از میلاد مسیح آشکار شد. سموئیل نوشته است که «یک ویژگی این ادبیات افتخار فراوان در چیزیست که مردم شرق در عموم برخی از گروه های میان آن ها را نگه می دارد.»

علاوه بر مورخان یهودی-رومی یا یهودی-هلنی مانند آرتاپانوس از اسکندریه، ایوپلموس، یوسفوس فلاویوس و فیلون اسکندرانی، برخی مورخان غیر یهودی شامل هکاتئوس از آبدرا (نقل شده ا زدیودور سیسیلی)، آلکساندر پولیهیستور، مان تو، آپیون، چارمون از اسکندریه، تاسیتوس و پورفیری، نیز به او اشاره کرده اند. میزان اعتبار این منابع به این بستگی دارد که منابع اولیه ناشناسند. همچنین در سایر متون مذهبی مانند میشنا (قرن دوم بعد از میلاد)، میدراش (۲۰۰ تا ۱۲۰۰ میلادی)، و قرآن (۶۱۰ تا ۶۵۳ میلادی) به موسی اشاره شده است.

تصویر یوزارسیف، در تاریخ نگاری هلنیستی، یک کشیش از دین برگشته مصری است که ارتشی از جذامیان را علیه فرعون فرماندهی می کند و در نهایت از مصر تبعید می شود، و نامش را به موسی تغییر می دهد.

اولین منبع موجود دربارهٔ موسی در نوشته های یونانی در تاریخ مصری به هکاتئوس از آبدرا (قرن چهارم پیش از میلاد) بازمی گردد. تمام توصیفات باقی مانده او دربارهٔ موسی دو منبع هستند که به وسیله دیودور سیسیلی نقل شده اند، که آرتور دروگ این گونه می نویسد، «او موسی را رهبری هوشیار و شجاع توصیف می کند که مصر را ترک کرد و یهودیه را برپا ساخت.» مطابق دست آوردهای فراوان توصیف شده توسط هکاتئوس، موسی چند شهر را پیدا کرد، یک معبد و آیین مذهبی بنا نهاد، و قوانینی را وضع نمود:

همچنین دروگ بیان کرد که این عبارت هکاتئوس مشابه گفته های متعاقب ایوپلموس بود.

تاریخ نگار یهودی آرتاپانوس از اسکندریه (قرن دومم پیش از میلاد) موسی را به عنوان قهرمانی فرهنگی و بیگانه با آیین فراعنه، به تصویر کشید. بر اساس گفته های جان بارکلی دین شناس، موسی آرتاپانوس، «سرنوشت یهودیان را رقم زد، و با شکوه شخصی، فرهنگی و نظامی خود، برای تمام مردم یهودی اعتبار کسب نمود.»

آرتاپانوس دربارهٔ این موضوع سخن می گوید که موسی به چه طریق به همراه هارون به مصر برمی گردد، و زندانی می شود، اما به طور معجزه آسایی به وسیله نام یهوه فرار می کند تا قومش را هدایت نماید. برای گواهی بر این عمل، راهی در معبد ایزیس ایجاد شده است که یادآور آن معجزه می باشد. او موسی را در سن ۸۰ سالگی این گونه توصیف می کند: «بلند قامت، سرخ روی، با موهای سفید بلند، و باوقار».
اما برخی مورخان به «طبیعت دفاعی بیشتر کارهای آرتاپانوس» با جزئیات فراوان از کتاب مقدس، همانند ارجاع به شعیب اشاره دارند، شعیب غیر یهودی، دلاوری های موسی را در کمک به دخترانش تحسین می کند و تصمیم می گیرد موسی را به عنوان پسر خود معرفی نماید.

استرابون، یک مورخ، جغرافی دان و فیلسوف یونانی بود که در کتاب جغرافیای خود (۲۴ میلادی)، با جزئیات دربارهٔ موسی نوشت، که در واقع او یک مصری بود که از شرایط وطنش اظهار تاسف می کرد، و در نتیجه مورد توجه بسیاری قرار گرفت که به خدای او روی آوردند. استرابون برای مثال می نویسد، موسی با به تصویر کشیدن خدا به شکل انسان یا حیوان مخالفت می کرد، و اعتقاد داشت که خدا ریشه ای است که همه چیز را در بر می گیرد-خشکی و دریا:

در نوشته های استروبن دربارهٔ تاریخ یهودیت آن گونه که درک می کند، او مراحل متنوعی از توسعه را توصیف کرده است: از اولین مرحله، شامل موسی و وارثانش؛ تا آخرین مرحله که ""قلعه اورشلیم به وسیله هاله ای از تقدیس احاطه شد."" قدردانی های مثبت و روشن استرابون دربارهٔ شخصیت موسی، از مشفقانه ترین نوشته های باستانی است."" تصویر او از موسی مشابه توصیفات هکاتئوس، مردی سرآمد در هوش و شجاعت معرفی شده است.

جان اسمن مصرشناس، به این نتیجه رسیده است که استرابون مورخی بوده است که به عنوان یک یکتاپرست به ساختار دین موسی نزدیک شده بود."" او تشخیص داد که ""که تنها یک منبع الهی وجود دارد و هیچ تصویری نمی تواند او را نمایش دهد… و تنها راه دست یابی به این خدا، زندگی با تقوی و عادلانه است.""

مورخ رومی، تاسیتوس (۵۶–۱۲۰ میلادی) با اشاره به یکتاپرستی بودن دین یهودیت و بدون تصویری روشن، به موسی اشاره می کند. کار اصلی او، که در آن فلسفه یهودیت را توصیف می کند، کتاب تاریخ او (۱۰۰ میلادی) جایی است که، براساس گفته های مورفی، در نتیجه یکتاپرستی یهودیان، اسطوره پاگانیسم شکسته شد. تاسیتوس بیان می کند که با وجود نظرات متنوع موجود در آن عصر دربارهٔ قومیت یهودیان، تمام آن ها به طور مشترک موافقند که یک سفر خروج از مصر وجود داشت. بر اساس گفته های او، فرعون باکنرانف، که از طاعون رنج می برد، در پاسخ به یک الهام از سوی زئوس یهودیان را تبعید نمود.

مطابق گفته های او، موسی و یهودیان تنها ۶ روز در بیابان سرگردان بودند و در روز هفتم به سرزمین مقدس رسیدند.

هفتادگانی، نسخهٔ یونانی کتاب مقدس عبری، لنگینوس، نویسنده کتاب بزرگ نقد ادبی در عروج را تحت تأثیر قرار داد، البته نویسنده اصلی هنوز به طور قطع معلوم نیست. اما، اکثر محققان موافقند که نویسنده در عصر آگوستوس یا تیبریوس، اولین و دومین امپراتور روم زندگی می کرد.

نویسنده سفر پیدایش را به این شیوه نقل می کند، که طبیعت خدا را به روشی درخور بزرگی و خالص بودنش نمایان می سازد. اما او موسی را با نام مورد خطاب قرار نمی دهد، بلکه او را «قانون گذار یهودیان» می خواند. در کنار ذکر سیسرون، موسی تنها نویسنده غیر یونانی ذکر شده در این کار است، و او توصیف کرد که موسی را حتی از نویسندگان یونانی مانند هکاتئوس از اسکندریه و استریون که با احترام با او رفتار می کردند، بیشتر تحسین می نمود.

در سراسر کتاب آثار باستانی یهودیان اثر یوسفوس فلاویوس (۳۷ تا ۱۰۰ میلادی)، به موسی اشاره شده است. برای مثال کتاب هشت چ. چهار، هیکل سلیمان را توصیف می کند، و به عنوان اولین معبد شناخته می شود. در زمان تابوت عهد، در ابتدا وارد معبد تازه ساخت شد:

زمانی که سلیمان این کارها (سازه های بزرگ و زیبا) را به اتمام رساند، و دهش ها را در معبد جمع کرد، و همه این ها تنها در هفت سال، نشان دهنده ثروت و قدرت او می باشد… او همچنین برای حاکمان و بزرگان عبری نامه نوشت، و از همه آن ها دعوت کرد در اورشلیم گرد هم آیند، تا هم معبد ساخته شده را ببینند، و هم تابوت را در آن قرار دهند؛ و زمانی که این دعوت در همه جا گسترش یافت… جشن سایه بان ها نیز هم زمان با آن ها اتفاق افتاد. عبری ها این جشن را مقدس ترین و برترین جشن خود می دانستند؛ لذا آن ها تابوت و خیمه متعلق به موسی و تمام عروقی را که برای اعطا به قربانی برای خدا بودند، حمل نمودند، و در معبد قرار دادند… اکنون در این تابوت جز دو میز سنگی که از ده فرمان محافظت می کند، چیز دیگری وجود ندارد. ده فرمان گفته های خدا با موسی در کوه سینا است که روی آن میزها حکاکی شده است…

به گفته فلدمن، یوسفوس به «فضایل اصلی هوش، شجاعت، میانه روی و عدالت» که مختص موسی بودند، اهمیتی ویژه می افزاید. او تقوا را به عنوان اصل پنجم، اضافه می کند. به علاوه، او «به علاقه موسی به تأکید بر تحمل رنج و اجتناب از رشوه خواری تأکید می کند. موسی مانند افلاطون یک مربیست.»

نومنیوس، فیلسوف یونانی، که اهل آپامئای سوریه بود، در طول نیمه دوم قرن دوم میلادی دست به قلم برده است. کنیس گوثری تاریخ نگار می نوسید، «نومنیوس شاید تنها فیلسوف شناخته شده یونانی باشد که زندگی موسی و عیسی را به صراحت مطالعه نموده است…» او ذهنیت خود را توصیف می کند:

نومنیوس مردی جهانی بود؛ کار او تنها محدود به رازهای یونان و مصر نمی شود، بلکه دربارهٔ خدای برهماییان و مغ ها نیز سخن گفته است. این آگاهی او و استفاده از متون مقدس عبری است که او را از سایر فلاسفه یونانی متمایز می سازد. همان طور که او هومر را شاعر می داند، موسی را پیامبر می شمارد. افلاطون نیز به عنوان موسی یونان توصیف شده است.

ژوستین شهید (۱۰۳ تا ۱۶۵ میلادی)، سنت و فیلسوف دین دار مسیحی، با توجه به مطالعاتی دیگر، ادعا نومنیوس را تکرار کرد. پائول باکهام روحانی، بیان کرد که موسی «بسیار قابل اعتماد»، ژرف اندیش و راستگو بود، زیرا در زمره بزرگترین فلاسفه یونانی قرار داشت. او از طرف ژوستین می گوید:

من شروع خواهم کرد، سپس، با اولین پیامبر و قانون گذارمان، موسی… شما باید بدانید که، تمام معلمان، حکما، شاعران، تاریخ شناسان، فیلسوفان، قانون گذاران، و از همه قدیمی تر، تاریخ یونان به ما نشان می دهند که موسی اولین معلم دینی ما بوده است.

سنت موسی را به عنوان قانون گذار و قهرمان فرهنگی بنی اسرائیل، می توان در منابع تثنویه، مربوط به قرن هفتم پادشاهی یهودا نسبت داد. موسی شاکله مرکزی مکتب تثنویه از ریشه های بنی اسرائیل را تشکیل می دهد. دیدگاه اصلی این است که تثنویه برپایه موادی استوار است که تاریخشان به زمان پادشاهی اسرائیل بر می گردد، لذا روایات کتاب مقدس برپایه سنتی است که تقریباً به قرن دهم، یا چهار قرن بعد از زندگی موسی بازمی گردد. در مقابل، مینیمالیست های کتاب مقدس مانند فیلیپ دیویس و نیلز پیتر لمچ، به سفر خروج به عنوان یک داستان تخیلی می نگرد که در زمان هخامنشیان یا حتی قبل تر و بدون هیچ اشاره ای به موسی تاریخی، ایجاد شده است.

بحث پیرامون تاریخچه خروج مدت هاست که بدون هیچ نتیجه قطعی، در حال ادامه است. برای مثال مان تو در داستانی تحریف شده که توسط یوسفوس فلاویوس بیان شده است، می گوید که موسی در اصل یک کشیش از دین خارج شده به نام یوزارسیف بود که جذام را در خارج از آواریس گسترش داد.

برخی پژوهش گران کتاب مقدس گمان می کنند، حتی اگر داستان های کتاب مقدس چیزی را که بیشتر شبیه یک فرایند تدریجی مهاجرت و پیروزی بوده، به شکل اتفاقی یک دفعه ای به تصویر بکشند، احتمالاً در زیر سنت خروج و سینا، هسته ای تاریخی بتوان یافت. بنابرین اصل «برده داری در مصر»، شرایط تاریخی کنترل امپریالیستی پادشاهی نوین مصر بر کنعان را بعد از فتوحات رامسس دوم بازتاب می کند، که تحت فشار مردمان دریا و فروپاشی عصر برنز به تدریج در طول قرن ۱۲ ام کاهش یافت؛ اسرائیل فینکلشتاین به ظهور شهرک ها در تپه مرکزی در حدود سال ۱۲۰۰ به عنوان اولین شهرک های اسرائیل اشاره می کند.

یک الگوی دوره ای از این شهرک های مرتفع، مربوط به فرهنگ اطراف، پیش نهاد می کند که کنعانیان امروزی، روش زندگی کشاورزی و عشایری را ترکیب کردند. زمانی که قوانین مصری با حمله مردمان دریا فروریختند، تپه مرکزی دیگر قادر به محافظت از جمعیت عظیم عشایر نبود، لذا آن ها از چادرنشینی به یک جانشینی روی آوردند.

اما فینکلشتاین بیان می کند، در کتابی که در همان زمان بسیاری از محققان «خروج» بدان اشاره می کردند، مصر در قله شکوه خود به سر می برد، و دارای مجموعه ای از قلعه ها برای محافظت از مرزها و ایستگاه های بازرسی به مسیر کنعان بود. این بدان معناست که خروج در مقیاس ذکر شده در تورات غیرممکن بوده است.

درحالی که داستان عمومی خروج و فتح سرزمین موعود ممکن است در وقایع تاریخی ریشه داشته باشد، نقش موسی به عنوان رهبر بنی اسرائیل در این وقایع قابل اثبات نیست. ویلیام دور با ریشه کنعانی بنی اسرائیل موافق است، ولی محتمل می شمارد که برخی مهاجران مصری به شکل موسی در ۱۲۵۰–۱۲۰۰ فرااردن را ترک کرده باشند.

مارتین نورث بیان می کند که دو گروه مختلف وقایع خروج و سینا را تجربه کرده اند، و هر یک از آن ها مستقل از دیگری، داستان خود را انتقال داده اند، او می نویسد، «داستان کتاب مقدس عبریانی از مصر به کنعان را دنبال می کند که از بافنده ای مشترک که زمینه ها و سنت هایی مختلف را پیرامون شخصیت موسی ایجاد می کند، ساخته شده است.»

«فرضیه کنیت» که در سال ۱۸۷۲ توسط کرنلیوس تیله مطرح شده است، فرض می کند که تصویر موسی بازتاب یک کشیش مدین از یهوه است، که دین او به وسیله کنیت، از کنعان جنوبی (ادوم، موأب، مدین) به اسرائیل گسترش یافته است. این ایده بر اساس یک سنت قدیمی (ذکر شده در کتاب داوران) است که بیان می کند پدر قانونی موسی یک کشیش از یهوه بود، که یادواره ای از ریشه مدین خدا را حفظ می کرد. درحالی که نقش کنیت در انتقال فرقه بسیار قابل قبول است، دیدگاه تیل دربارهٔ نقش تاریخی موسی در تحقیقات مدرن کمتر مورد حمایت قرار گرفته است.

ویلیام آلبرات دیدگاه مطلوب تری در مقابل دیدگاه مربوط به موسی دارد، اساس داستان های کتاب مقدس را پذیرفته، اما تأثیر قرن ها انتقال شفاهی و کتبی را شناسایی کرده است، که موجب به دست آوردن لایه های یک پارچگی می شود.

در کتب کاذبه یهودی و دسته تفاسیر خاخامی معروف به میدراش، همانند کارهای قانون شفاهی یهودی، یعنی میشنا و تلمود، داستان های ارزشمند و اطلاعات اضافی دربارهٔ موسی وجود دارد. همچنین موسی در سنت یهودی چندین نام مستعار دارد. میدراش، موسی را به عنوان یکی از هفت شخصیت مقدسی می داند که نام های متفاوتی داشته است. نام های دیگر موسی عبارت بودند از: یکوتهیل (به وسیله مادرش)، آوی سوکو (به وسیله دایه اش) و شمائیاه بن نتانل (به وسیله مردم اسرائیل). همچنین نام های تویاه (به عنوان اولین نام)، و لاوی (به عنوان نام خانوادگی)، همان، مچوکیک (قانون گذار)، و اهل گاو ایش نیز به موسی نسبت داده شده اند.

مورخان یهودی مانند اپولموس که در اسکندریه زندگی می کردند، شاهکار آموزش الفبا به فنیقی ها را مشابه افسانه های تحوت به موسی نسبت داده اند. آرتاپانوس از اسکندریه نه تنها موسی را با توث/هرمس بلکه با موسائس از آتن (که او نامش را معلم اورفئوس می نامد) شناسایی می کند، و تقسیم مصر به ۳۶ منطقه را به او منسوب می نماید. او نام شاهزاده ای را که موسی را به عنوان فرزندخوانده فرعون منسوب می کند، آورده است.

منابع قدیمی به گمان موسی و گواهی موسی اشاره دارند. در قرن نوزدهم، فردی به نام آنتونیو سریانی متنی لاتین را در میلان پیدا کرد و نامش را گمان موسی گذاشت، اگرچه این متن به گمان موسی یا بخش هایی از گمان که نویسنده های باستانی گفته بودند، ارتباط نداشت، و این ظاهراً یک گواهی است. این واقعه که نویسنده های باستانی گفته اند، همچنین در نامه یهودا ذکر شده است.

یهودیان ارتدوکس موسی را موشه رابنو، اود هاشم، آوی هانویم زیا می نامند. او ""رهبر ما موشه""، ""بنده خداً و ""پدر تمام پیامبران"" توصیف شده است. از دیدگاه آن ها، موسی نه تنها تورات بلکه نسخه (کتبی و شفاهی) و مخفی را دریافت نمود. او همچنین به عنوان بزرگترین پیامبر شناخته می شود.

فراتر از دوره اش، با توجه به اینکه در همه جا ۱۲۰ سال به عنوان بیشترین سن برای فرزندان نوح در نظر گرفته شده، یهودیان معتقدند موسی نیز ۱۲۰ سال عمر کرده است.

برای مسیحیان، موسی –که بیشتر در عهد جدید مورد اشاره قرار گرفته است- همان طور که آموزه های مسیح مورد اشاره و شرح قرار گرفته، مظهر قوانین الهی است. نویسندگان عهد جدید اغلب برای شرح مأموریت مسیح، رفتار و گفتار او را با موسی مقایسه می کنند. برای مثال، در اعمال رسولان، ۷: ۳۹–۴۳، ۵۱–۵۳، طرد موسی به وسیله یهودیانی که گوساله سامری را می پرستیدند، با طرد عیسی به وسیله یهودیان مرتبط است.

همچنین موسی در چند پیام از عیسی به تصویر کشیده شده است. زمانی که مطابق فصل سوم انجیل یوحنا او نقودیموس فریسی را در شب ملاقات نمود، او مار برنجی موسی را که بنی اسرائیل آن را می دیدند و مورد درمان قرار می گرفتند، با مرگ و رستاخیز خود برای درمان مردم مقایسه نمود. در بخش ششم، عیسی به این ادعای مردم که موسی در صحرا برای قومش گزانگبین فراهم کرد، اینگونه پاسخ داد که او موسی نبود، بلکه خداوند بود. عیسی بیان کرد که او به دست خدا غذای مردم را فراهم نموده است.

موسی، به همراه الیاس، در هر سه تغییر عیسی، در انجیل متی ۱۷، انجیل مرقیس ۹، و انجیل لوقا ۹، او را مشاهده نمود. مسیحیان بعدی تشابه های فراوان دیگری بین زندگی موسی و عیسی پیدا کردند، به قدری که عیسی به عنوان دومین موسی شناخته شد. برای مثال فرار مسیح از کشتار بی گناه (نقاشی)/کشتار توسط هیرودیس در بیت لحم مشابه فرار موسی از کشتار نوزادان عبری توسط فرعون است. این تشابهات، برخلاف آن هایی که در بالا مورد اشاره قرار گرفته اند، در کتاب مقدس بیان نگشته اند. این مقاله را در نوع شناسی (الهیات) مشاهده کنید.
ارتباط او با مسیحیت مدرن کاهش نیافته است. برخی کلیساها موسی را یک قدیس می خوانند؛ و در تقویم مربوط به قدیس های کلیسای ارتدوکس شرقی، کلیسای کاتولیک و کلیساهای لوتریانی در ۴ سپتامبر به عنوان یک پیامبر برایش جشن می گیرند. در تقویم قدیسان کلیسای آپوستولیک ارمنی، در ۳۰ ژوئیه به عنوان پدر مقدس برایش جشن می گیرد.

اعضای کلیسای عیسی مسیح (به طور محاوره ای به مورمونها مشهورند) در حالت عمومی موسی را به دید سایر مسیحیان می نگرند. اما، علاوه بر قبول توانایی های مقدس موسی، مورمون ها شامل گزیده ای از کتاب موسی به عنوان بخشی از کتاب مقدسشان هستند. اعتقاد بر این است که این کتاب ترجمه نوشته های موسی بوده و در مروارید گران قیمت (مورمونیسم) آمده است.

قدیسان بعدی به طور منحصر به فرد معتقدند که موسی بدون مرگ پا به بهشت گذاشته است. به علاوه، جوزف اسمیت و الیور کودری بیان کردند که در ۳ آوریل ۱۸۳۶، موسی را در معبد کریتلند دیده اند.

موسی بیش از هر شخص دیگری در قرآن مورد اشاره قرار گرفته است و زندگی اش بیش از هر پیامبر دیگری نقل و بازگو شده است. در حالت عمومی، موسی مشابه محمد پیامبر اسلام است و «شخصیت او برخی از موضوعات اصلی دین اسلام را نمایش می دهند»، از جمله «دستور اخلاقی که ما باید خود را تسلیم خدا کنیم.»

موسی در قرآن هم به عنوان نبی و هم به عنوان رسول توصیف شده است، رسول نشان می دهد که او یکی از آن پیامبرانی بود که کتاب مقدس و قانون را برای مردم آورد.

هوستون اسمیت (۱۹۹۱)، ملاقاتی بین موسی و محمد را توصیف می کند. او بیان می دارد یکی از رویدادهای مهم زندگی محمد و در نتیجه مسلمانان ۵ وعده نماز روزانه است که ناشی از اوست.

موسی ۵۰۲ بار در قرآن مورد اشاره قرار گرفته است؛ آیاتی که به موسی اشاره دارند عبارتند از: بقره ۴۹ تا ۶۱، الاعراف ۱۰۳ تا ۱۶۰، یونس ۷۵ تا ۹۳، اسراء ۱۰۱ تا ۱۰۴، طه ۹ تا ۹۷، الشعرا ۱۰ تا ۶۶، النمل ۷ تا ۱۴، قصص ۳ تا ۴۶، زخرف ۴۶ تا ۵۵، دخان ۱۷ تا ۳۱ و نازعات ۱۵ تا ۲۵ و بسیاری دیگر. اکثر رویدادهای مهم زندگی موسی که در کتاب مقدس نقل شده اند، به طور پراکنده در سوره های قرآن یافت می شوند، فقط داستان خضر و موسی در کتاب مقدس وجود ندارد.

درواقع، در قرآن در روایات متعددی به موسی و بنی اسراییل اشاره شده است. همچنین امام دوازدهم شیعیان دوازده امامی نیز از جهت نجات دادن مظلومان و مستضعفان به موسی تشبیه شده است.

در داستان های مربوط به قرآن، خدا به یوکابد دستور می دهد تا موسی را در یک قایق کوچک قرار دهد و او را روانه نیل کند، بنابرین او موسی را به طور کامل به خداوند سپرد. آسیه همسر فرعون (نه دخترش)، او را شناور در آب یافت. او فرعون را متقاعد کرد که او را به فرزندی بپذیرند، زیرا هیچ فرزند دیگری نداشتند.

قرآن بر مأموریت موسی برای دعوت فرعون به سوی خدا و نجات بنی اسرائیل تأکید دارد. براساس قرآن، موسی بنی اسرائیل را به ورود به کنعان دعوت نمود، اما آن ها علاقه ای به جنگ با کنعانیان نداشتند، و از شکست خوردن می هراسیدند. موسی از خدا طلب بخشش نمود و عنوان کرد که او و برادرش هارون از بنی اسرائیل سرکش به دورند.

براساس سنت اسلامی، موسی در مقام نبی موسی در نزدیکی اریحا به خاک سپرده شده است.

نام موسی در قرآن ۱۳۳ بار آورده شده است.

در بهائیت، موسی رساننده پیام حق بوده و به اندازه آن هایی که در سایر دوران ها ارسال شده اند، معتبر است. یکی از القاب موسی در بهائیت، «کلیم الله» است. موسی به عنوان هم وارکننده راه بهاءالله و وحی نهایی اش، و معلم حقیقت توصیف شده و آموزه هایش درخور مردم دوران خود بوده است.

رمان الواح قانون از توماس من، روایتی از موسی است که شرح آن در سفر خروج در انجیل آمده است.

زیگموند فروید در آخرین کتاب خود، موسی و یکتاپرستی در سال ۱۹۳۹، بدیهی دانست که موسی یک اشراف زاده مصری و پیرو یکتاپرستی آخناتون بود. به دنبال تئوری مطرح شده توسط منتقدان امروزی، فروید اعتقاد دارد که موسی در صحرا به قتل رسید، و حس جمعی پدرکشی که همواره در قلب یهودیان قرار داشت، ایجاد شد. او نوشت، «یهودیت آیین پدر و مسیحیت آیین پسر شده بود.» ریشه مصری موسی و پیام هایش مورد توجه پژوهش گران فراوانی قرار گرفته است.

بر خلاف این دیدگاه، آیین موسی در تمام جنبه ها به جز ویژگی اصلی، یعنی پرستش خدای یگانه، با آیین آتون پرستی مختلف است، البته این موضوع برای مثال در مناجات بزرگ با آتن و مزامیر ۱۰۴ به طور گسترده ای مورد بحث قرار گرفته است. تفسیر فروید از موسی تاریخی این است که او بین تاریخ نگاران مورد قبول واقع نشده است، و بسیاری به صورت شبه تاریخی به او می نگرند.

در اواخر قرن ۱۸ ام، توماس پین دادارباور در کتاب عصر خرد دربارهٔ مدت قوانین موسی اظهار نظر نموده، و اینگونه بیان کرده است که «شخصیت موسی، همان طور که در کتاب مقدس ذکر شده، بسیار ترسناک است.» او برای اثبات این موضوع به یکی از داستان های کتاب مقدس اشاره می کند. در قرن ۱۹ام، رابرت اینگرسول ندانم گرا نوشت «... که تمام این ندانم کاری ها، بدنامی ها، سنگ دلی ها و کارهای زشت که در کتب پنجگانه عهد عتیق ذکر شده اند، سخنان خداوند نیستند، بلکه، آن ها اشتباهات موسی می باشند.» در قرن بیست و یکم، ریچارد داوکینز خدا ناباور، با توجه به روایتی از کتاب مقدس، به نتیجه رسید که، «نه، موسی الگویی برای اخلاق مدرن نیست.»

موسی به دلیل قانون گذار بودن، در چند ساختمان دولتی در ایالات متحده به تصویر کشیده شده است. در کتابخانه ملی کنگره آمریکا یک مجسمه بزرگ از موسی در کنار مجسمه پولس قرار گرفته است. موسی یکی از ۲۳ قانون گذاریست که نقش برجسته مرمریاش در تالار مجلس نمایندگان ایالات متحده آمریکا در کاخ کنگره قرار دارد. سایر ۲۲ قانون گذار رو به سمت موسی هستند که تنها نقش برجسته رو به جلوست.
موسی هشت بار در کنده کاری حلقه سقف تالار بزرگ دیوان عالی نمایان شده است. تصویر او همراه تصویر سایر چهره های قدیمی مانند سلیمان، زئوس خدای یونانیان، و مینرو الهه عقل و هنر رومیان آمده است. سنگ فرش شرقی ساختمان دیوان عالی، موسی را درحالی نمایش می دهد که دو لوح در دست دارد. این لوح ها ده فرمان حک شده بر درهای بلوطی دادگاه را نمایان می سازند، که به وسیله چهارچوب های برنزی احاطه شده اند. یک تصویر بحث برانگیز درست در بالای سر رئیس عدالت قرار گرفته است. در مرکز مجسمه ۴۰ فوتی اسپانیایی لوحی قرار دارد که اعداد رومی ۱ تا ۱۰ را با برخی اعداد مخفی نشان می دهد.

مجسمه موسی اثر میکل آنژ در کلیسای سن پیترو در وینکولی رم، یکی از شاهکارهای جهانیست. شاخ های بالای سر مجسمه موسی حاصل ترجمه غلط کتاب مقدس از عبری به کتاب مقدس ولگاته لاتین است. معنی واژه استعمال شده از کتاب خروج «شاخ» یا «تابش» است. تحقیقات مؤسسه باستان شناسی آمریکا نشان می دهد که این واژه زمانی مورد استفاده قرار گرفت که موسی «بعد از دیدن شکوه ایزدی به سمت افرادش برگشت،» و چهره اش «تابان گشت.» در آثار هنری اخیر یهودی اغلب تابش هایی از سر موسی خارج می شود.

یک نویسنده دیگر توضیح می دهد، «زمانی که سنت جروم عهد عتیق را به لاتین ترجمه کرد، فکر کرد که هیچ کس جز مسیح نباید پرتو نور تابش کند؛ لذا از ترجمه دوم استفاده نمود.» اما استیفن لنگ اشاره می کند که نسخه جروم موسی را با «تابش های شبیه به شاخ» توصیف کرد ولی به طور ناشیانه آن گونه ترجمه کرد که گویا شاخ دارد. او همچنین اشاره کرد که به گفته جروم موسی بر روی یک تخت پادشاهی تکیه زده بود، در حالی که موسی نه پادشاه بوده و نه هرگز روی چنین تختی نشده بود.

موسی در فیلم صامت ده فرمان به کارگردانی دومیل، در سال ۱۹۲۳ به بازیگری تئودور روبرتز، در نقش او، به تصویر کشیده شد. در فیلم دیگری با همین نام، یعنی ده فرمان به کارگردانی سیسیل ب دومیل در سال ۱۹۵۶ با بازی چارلتون هستون به موسی پرداخته شده است. در سال ۲۰۰۶ نیز یک سریالی تلویزیونی با نام ده فرمان تولید شد.

برت لنکستر در سریال چند قسمتی موسی قانون گذار نقش موسی را بازی کرد. در فیلم تاریخ جهان، قسمت ۱، مل بروکس نقش موسی را بازی کرده است. بین کینگزلی در انیمیشن ده فرمان محصول سال ۲۰۰۷ گوینده است.

در انیمیشن شاهزادهٔ مصر از محصولات شرکت دریم ورکس در سال ۱۹۹۸، موسی با گویندگی ال کیلمر شخصیت اصلی داستان است.

هجرت: خدایان و پادشاهان یک فیلم خیال پردازی حماسی برگرفته از کتاب مقدس محصول سال ۲۰۱۴، به کارگردانی ریدلی اسکات است. این فیلم به تفسیری از داستان سفر خروج موسی از مصر و هدایت قوم بنی اسرائیل می پردازد. در این فیلم بازیگرانی همچون کریستین بیل، سیگورنی ویور، بن کینگزلی، آرون پل، جوئل ادگورتون و گلشیفته فراهانی به ایفای نقش پرداختند.


ترجمه از"
271,میشائیل شوماخر,"میشائیل شوماخر ( (زاده ۳ ژانویه ۱۹۶۹)، رانندهٔ بازنشسته مسابقات فرمول یک اهل کشور آلمان است. او در تیم های جردن گرند پریکس، بِنِتون، فراری و مرسدس عضویت داشته است؛ او بیش تر دوران ورزشی خود را در تیم فراری سپری کرد و با تیم مرسدس به رقابت های فرمول یک بازگشت. او اغلب به عنوان یکی از بهترین و بزرگترین راننده های فرمول یک و تاریخ ورزش شناخته می شود. او با کسب هفت عنوان قهرمانی فرمول یک قهرمانی جهان، پر افتخارترین راننده این رقابت هاست؛ پنج عنوان از هفت عنوان قهرمانی شوماخر، به طور پیاپی کسب شده است. او پر افتخارترین راننده تاریخ این رشته است؛ او صاحب رکورد بیش ترین قهرمانی در فرمول یک قهرمانی جهان(۷)، بیش ترین پیروزی در رقابت های جایزه بزرگ(۹۱)، کسب بیش ترین عنوان سریع ترین دور مسابقات(۷۷) و بیش ترین پیروزی در طول یک فصل(۱۳ پیروزی در ۱۸ مسابقه) است. از دید سایت رسمی رقابت های فرمول یک، شوماخر برترین راننده تاریخ ورزش از لحاظ آماری است.

در روز ۳ ژانویه ۱۹۶۹، میشائیل از مادر و پدری به نام های الیزابت و رالف متولد شد. وی در ۴ سالگی صاحب یک اتومبیل پدالی شد و پدرش برای افزایش سرعت آن موتوری رویش نصب کرد و او در اولین حادثه زندگی خود با تیر چراغ برق برخورد کرد. میشائیل در این سن کوچک ترین عضو باشگاه اتومبیل رانی به حساب می آمد. یک سال بعد پدر یک اتومبیل مجهز دست دوم برای او خرید و او توانست در ۶ سالگی اولین قهرمانی خود را به دست آورد. حضور میشائیل در مسابقات اتومبیل رانی محلی باعث شد خانواده شوماخر دوستان زیادی پیدا کنند. یکی از این دوستان یورگن دیلک بود که یک ماشین جدید به میشائیل هدیه کرد.

وی در اوت ۱۹۹۵ با کارینا (Corinna Betsch) ازدواج کرد (کارینا پیش از آن همسر هاینتز هارولد فرنتزن بود). اولین فرزند وی جینا-ماریا نام گرفت که در ۲۰ فوریه ۱۹۹۷ به دنیا آمد. فرزند دوم میشائیل یعنی مایک نیز در ۲۲ مارس سال ۱۹۹۹ متولد شد. میشائیل و کارینا به همراه دو فرزندشان هم اکنون در سوئیس در نزدیکی دریاچه ژنو زندگی می کنند. شوماخر به شدت حامی زندگی خصوصی خود است و هر کاری می کند تا خانواده اش را از کانون توجه دور نگه دارد. برادرش رالف شش سال از او کوچک تر است و همانند او راننده فرمول یک.

میشائیل شوماخر توانایی خود را در چندین درس نظیر ریاضیات و زبان انگلیسی و ورزش هایی مانند جودو و فوتبال به اثبات رساند. وقتی به سن ۱۱ سالگی رسید بر سر دوراهی ماند که جودو را انتخاب کند یا اتومبیل رانی را، که او جودو را انتخاب کرد و در مسابقات جودو به مقام سومی رسید و راه رفته را بازگشت. او در سن پانزده و شانزده سالگی به ترتیب به مقام قهرمانی آلمان و نایب قهرمانی جوانان جهان دست یافت
مایکل شوماخر اسطوره رانندی فرمول وان (F1) در سال ۲۰۱۳ بر اثر حادثه در کوه های آلپ فرانسه به کما رفت و در سال ۲۰۱۹ به طور کامل به هوشیاری کامل رسید.

میشائیل بیشتر وقت خود را صرف اتومبیل رانی می کرد، ولی به مدرسه نیز می رفت. میشائیل پس از اتمام دوران مدرسه در گاراژی در نزدیکی محل سکونتش کار خود را آغاز کرد. کار در گاراژ باعث شد تا او از عملکرد اتومبیل اطلاعات بیشتری کسب کند. او پس از یک سال محل کار خود را تغییر داد و به گاراژ ویلی رفت. در این گاراژ ماشین های تندرو تعمیر می شدند. او با کار در این محل دوره مکانیکی خود را تکمیل کرد.

ویلی وبر مدیر برنامه های میشائیل شوماخر است که همکاری آن ها از فرمول ۳ آلمان شروع شد. میشائیل و ویلی بدین گونه که می خوانید با هم آشنا شدند: ویلی به دنبال راننده ای می گشت تا او را جانشین یواخیم وینکل هوک بکند. او نکات مثبتی در وجود میشائیل دید و از او خواست تا در فرمول ۳ شرکت کند و میشائیل گفت نمی توانم، چون پول آن را ندارم؛ و ویلی به او گفت نگران نباش و فقط بران.

در سال ۱۹۸۹ میشائیل کار خود را رسماً در فرمول ۳ آلمان آغاز کرد. او دو حریف سرسخت داشت که به همراه آن ها به راه اندازی تیم جوانان مرسدس بنز دست زد.

در سال ۱۹۹۱ شوماخر اولین مسابقه فرمول یک خود را در پیست بلژیک و در تیم جوردن-فورد به انجام رساند. در آن سال جانشین برتراند گاشوت (او به خاطر پاشیدن اسپری نوعی گاز اشک آور در صورت یک راننده تاکسی در لندن زندانی شده بود) شد.

و پس از یک مسابقه به تیم بنتون-فورد منتقل شد و در مجموع ۴ امتیاز در جدول رانندگان کسب کرد.

در سال ۱۹۹۲ قهرمان گرندپری بلژیک شد و در جدول کلی رانندگان در پایان فصل در رده چهارم قرار گرفت. سال ۱۹۹۴ سالی غم بار برای میشائیل بود. در این سال دو دوست و همکار خود را به نام های رولند راتزنبرگر و آیرتون سنا را در پیست انزو دینو فرراری ایمولا سن مارینو از دست داد؛ و همچنین در این سال حادثه ای برای کارل وندلینگر در موناکو رخ داد که سالی پر از اندوه را برای او رقم زد.

در سال ۱۹۹۴ اولین قهرمانی جهان خود را با تیم بنتون رنو و فلاوی بریاتوره کسب کرد و در مسابقه پایانی دامون هیل نزدیکترین رقیبش را شکست داد و به این عنوان نائل شد.

در سال ۱۹۹۵ دومین عنوان قهرمانی جهان خود را با بنتون به دست آورد! او با همراهی هم تیمی اش جانی هربرت، بنتون را به اولین عنوان سازندگان مسابقات قهرمانی نایل کرد.

در سال ۱۹۹۶ به فراری ملحق شد و در آن فصل به مقام سوم جهان رسید در سال ۱۹۹۷ به مقام دوم جهان دست یافت ولی بعد از درگیری با ژاک ویلنوو قهرمان آن سال در مسابقه پایانی، از رده بندی خارج شد. در سال ۱۹۹۸ مقام قهرمانی را به میکا هاکینن در پیست سوزوکا واگذار کرد. در سال ۱۹۹۹ بعد از شکستگی پا در گرندپری سیلوراستون در بریتانیا، در مالزی به پیست بازگشت و به فراری در کسب عنوان قهرمانی تیمی که از سال ۱۹۸۳ در حسرت آن بود کمک کرد. در سال ۲۰۰۰ در یک رقابت بی نظیر و زیبا با میکا هاکینن فنلاندی توانست سومین مقام قهرمانی جهان خود را بدست آورد. در سال های ۲۰۰۱ و ۲۰۰۲ هم میشائیل شوماخر بزرگ قهرمانی خود را تکرار کرد و با رکورد خوان مانوئل فانجیو (در دهه ۵۰، ۵ بار قهرمان فرمول یک شده بود) برابری کرد. در سال ۲۰۰۳ توسط مونتویا تحت فشار قرار گرفت. بعد از شروع ضعیف در آغاز فصل توانست به مسابقات برگردد و ششمین عنوان قهرمانی خود را کسب کند. در این سال شومی در حالی که در سه مسابقه اول فصل نتیجه خوبی نگرفته بود در مسابقه چهارم در ایمولا در حالی که مادرش را از دست داده بود به مقام قهرمانی رسید و آن را به مادرش تقدیم کرد. در سال ۲۰۰۴ در یک فصل با حاکمیت مطلق فراری از ۱۸ مسابقه سال در ۱۳ مسابقه به قهرمانی رسید و تنها در مسابقه موناکو از دور مسابقه حذف شد. در سال ۲۰۰۵ در رده سوم رانندگان قرار گرفت و عنوان خود را به فرناندو آلونسو از رنو واگذار کرد. تیم فراری هم به مقام سوم تیمی رسید. در سال ۲۰۰۶ در یک رقابت فشرده با آلونسو در حالی که ۲۵ امتیاز عقب بود با تلاش فراوان این اختلاف را جبران کرد ولی با بدشانسی به دلیل از دست دادن موتور در سوزوکا و مشکل سوخت رسانی و پنچری در اینترلاگوس عنوان قهرمانی را برای دومین بار به آلونسو واگذار کرد.

در این سال بعد از قهرمانی خاطره انگیز در پیسا مونتسا اعلام کرد که برای همیشه در پایان این فصل از دنیای فرمول یک خداحافظی می کند و در نهایت افسانه شوماخر با یک نمایش بی نظیر در برزیل به کار خود خاتمه داد.
رانندگی شوماخر در برزیل نمایشی از شوماخر فصل ۲۰۰۰ بود.
بی گمان هیچ کس سبقتهای زیبا و جانانه او در اینترلاگوس را در آخرین گراندپری عمرش فراموش نمی کند.

شوماخر در سال ۲۰۰۵ در برنامه نیکوکاری شبکه تلویزیونی زد د اف (ZDF) آلمان مبلغ ۱۰ میلیون دلار را به آسیب دیدگان زمین لرزه و سونامی اقیانوس هند (۲۰۰۴) اهدا کرد. بعداً اعلام شد که محافظ شوماخر، برکهارد کرامر و دو پسرش در طول تعطیلات در تایلند مرده اند. میزان کمک او از هر ورزشکاری، اغلب تیم های ورزشی و بیشتر شرکت های جهانی بیشتر بود. او با ترتیب دادن چند بازی فوتبال دوستانه به همراه دیگر رانندگان فرمول یک نیز مبالغی را برای اهداف خیرخواهانه جمع آوری کرده است. شوماخر یکی از سفیران ویژه یونسکو است که ۳ میلیون دلار هم به این تشکیلات اهدا کرده است.

شوماخر صبح روز یکشنبه ۲۹ دسامبر ۲۰۱۳ در حالی که به همراه پسرش در کوه های آلپ فرانسه اسکی می کرد، دچار سانحه شد و سرش به صخره اصابت کرد. به گفته پزشکان، او با سرعت بالا با یک صخره برخورد کرده، به هوا پرتاب شده و دوباره روی صخره فرود آمده است. شوماخر در زمان وقوع سانحه از کلاه ایمنی استفاده می کرده است و به گفته پزشکان اگر کلاه ایمنی بر سر نمی داشت، در جا کشته می شد.
پزشکان با انجام عمل جراحی و همچنین مراقبت های پزشکی به وضعیت وی رسیدگی کردند.
چندی بعد پزشکان اعلام کردند که روند بازیابی هوشیاری شوماخر آغاز شده است. او اکنون برای بازیابی هوشیاری اش دارو مصرف می کند.
در ۴ آوریل ۲۰۱۴ پزشکان اعلام کردند که شوماخر برای دقایقی از کما خارج شده است و به هوش آمده است. در سیزدهم ژوئن ۲۰۱۴ نشریه آلمانی بونته خبر داد مایکل شوماخر از بخش مراقبت های ویژه به بخش توانبخشی بیمارستان گرنوبل منتقل شده است. در ۱۶ ژوئن ۲۰۱۴ وی از حالت کما خارج و از بیمارستان گرنوبل مرخص شد. خانواده شوماخر گفتند که ادامه درمان دور از چشم عموم انجام خواهد شد. چند روز پس از ترخیص شوماخر از بیمارستان، پرونده پزشکی وی از بیمارستان ربوده شد و سارقان اعلام کردند که قصد فروش آن را به رسانه ها دارند. آن ها برای فروش آن مبلغ ۵۰ هزار یورو تعیین کردند. این پرونده محتوی جزئیاتی از مراحل مختلف جراحی های انجام شده روی شوماخر است."
289,وتو,"وتو کلمه ای از زبان لاتین و به معنای «من منع می کنم» است. این واژه نخست در مجلس های دوره ی امپراتوری روم باستان به کار می رفت.

اگر در یک نظام رای گیری نظر مخالف یک یا چند رای دهنده، فارغ از نتیجه شمارش آرا، بتواند نتیجه را ملغی کند، می گویند: «رای وتو شده است». این حالت به ویژه وقتی پیش می آید که بر پایه ی آیین نامه ی رای گیری نیاز به «توافق به اتفاق آرا» باشد. در این حالت هر یک از رای دهندگان حق وتو دارند؛ چون اگر رای مخالف دهند اتفاق آرا حاصل نمی شود و پیشنهاد به تصویب نمی رسد.

از مشهورترین موارد وتو در دوران معاصر استفاده از حق وتو در شورای امنیت سازمان ملل متحد است.
کشورهایی که حق وتو دارند عبارت اند از: ایالات متحده آمریکا، روسیه، فرانسه، انگلستان و چین.
بر اساس منشور اساس سازمان ملل متحد، شورای امنیت دارای ۱۰ عضو غیر دائم و ۵ عضو دائم است. اعضای دائم شورا دارای حق «وتو» هستند. از ابتدای تأسیس سازمان تا کنون، نسبت به این حق، نظریات متفاوتی اظهار شده و بیشتر این نظریات، مخالف این حق بوده اند. اکنون، که این مخالفت ها شدت یافته، برخی از کشورها مدعی استحقاق برخورداری از حق وتو هستند.

حق وتو ناشی از بند ۳ ماده ۲۷ منشور سازمان ملل متحد است که می گوید:

در تعریف «حق وتو» گفته شده است:"
302,شهاب حسینی,"سید شهاب حسینی (زادهٔ ۱۴ بهمن ۱۳۵۲ در تهران) هنرپیشه سینما، تئاتر و تلویزیون، مجری، کارگردان و گوینده ایرانی است.شهاب حسینی در سال ۱۳۸۷ با بازی در فیلم سوپر استار، سیمرغ بلورین بهترین بازیگر نقش اول مرد جشنواره فیلم فجر را دریافت نمود. وی در جشنواره فیلم کن ۲۰۱۶ با ایفای نقش در فیلم فروشنده به کارگردانی اصغر فرهادی، توانست جایزهٔ بهترین بازیگر مرد جشنواره فیلم کن را به خود اختصاص بدهد. همچنین او خرس نقره ای بهترین بازیگر مرد جشنواره بین المللی فیلم برلین ۲۰۱۱ را به همراه گروه بازیگران فیلم جدایی نادر از سیمین کسب کرد.

سید شهاب الدین حسینی تنکابنی در سال ۱۳۵۲ در تهران زاده شد. او نخستین فرزند خانواده است و یک برادر و دو خواهر دارد. اصلیت او به تنکابن مازندران برمی گردد. او چند سالی را نیز در دوران کودکی همراه با خانواده در خرم آباد زندگی کرد. تحصیلات دانشگاهی اش در رشتهٔ روان شناسی دانشگاه تهران بود که آن را به قصد مهاجرت به کانادا ناتمام گذاشت. حسینی در سال ۱۳۷۴ ازدواج کرد، فرزند نخست او با نام محمدامین در زمستان ۱۳۸۲ و فرزند دوم او به نام امیرعلی در تابستان ۱۳۹۰ به دنیا آمدند. او کار خود در بخش هنر را با تئاتر دانشجویی و سپس، گویندگی در رادیو آغاز کرد.

فعالیت شهاب حسینی با گویندگی در رادیو آغاز شد و در سال ۱۳۷۷ با اجرا در تلویزیون کارش را ادامه داد. حسینی در برنامه ای به نام اکسیژن در تلویزیون ظاهر شد. وی در چند برنامهٔ دیگر مانند برپا برپا، رنگ صبح، و سایه روشن به عنوان مجری نمایان شد. وی همچنین در برنامهٔ رادیویی دو نیمه سیب، صدای ما و گلبانگ شادی به گویندگی پرداخت و در سال ۱۳۹۴ در برنامهٔ سحرگاهی به عنوان راوی حضور داشت.

حسینی در سال ۱۳۷۹ با سریال پس از باران پا به عرصهٔ بازیگری گذاشت. در سال ۱۳۸۰ در سریال پلیس جوان و در سال ۱۳۸۲ در سریال تب سرد به ایفای نقش پرداخت. وی در سال ۱۳۸۵ در سریال مدار صفر درجه در نقش حبیب پارسا به ایفای نقش پرداخت و این سریال دورهٔ اوج وی در تلویزیون بود.
مدار صفر درجه به کارگردانی حسن فتحی و ساختهٔ مشترک کشورهای ایران، مجارستان، فرانسه و لبنان است.

حسینی در سال ۱۳۸۸ در نقش عباس بابایی در سریال شوق پرواز ظاهر شد و این سریال نیز به موفقیت در نزد مخاطبین دست یافت. شهرزاد در سال ۱۳۹۳ نخستین کار او در رسانهٔ خانگی و دومین همکاری او با حسن فتحی می باشد. شهاب حسینی در شهرزاد در نقش قباد بازی کرد.

با وجود فعالیت متعدد در سینما، همکاری شهاب حسینی با تلویزیون ادامه داشته است. او در چند فصل از سریال انیمیشن شکرستان، پس از درگذشت مرتضی احمدی، نقش راوی را برعهده گرفت. 

شهاب حسینی در سال ۱۳۸۰ با بازی در فیلم رخساره ساختهٔ امیر قویدل وارد سینما شد. حسینی در سال های ۱۳۸۱ تا ۱۳۸۳ در فیلم های واکنش پنجم به کارگردانی تهمینه میلانی و این زن حرف نمی زند به کارگردانی علیرضا امینی و زهر عسل به کارگردانی ابراهیم شیبانی و رستگاری در هشت و بیست دقیقه به کارگردانی سیروس الوند ایفای نقش کرد و به عنوان یک بازیگر، بیش از پیش مطرح شد و توانست برای بازی در شمعی در باد در شخصیت بابک و رستگاری در هشت و بیست دقیقه در شخصیت فؤاد، دو سال پیاپی نامزد سیمرغ بلورین بهترین بازیگر نقش مکمل مرد جشنوارهٔ فجر شود. وی در سال ۱۳۸۳ در فیلم قتل آنلاین و سپس در سال ۱۳۸۴ در فیلم پیشنهاد ۵۰ میلیونی به ایفای نقش پرداخت.

او برای بازی در فیلم های بچه های ابدی، شمعی در باد، محیا و دل شکسته در سال ۱۳۸۶ مورد توجه قرار گرفت. حسینی در سال ۱۳۸۶ برای فیلم محیا موفق به کسب دیپلم افتخار بهترین بازیگر نقش اول مرد جشنوارهٔ فیلم فجر شد. سال ۱۳۸۷ و ۱۳۸۸ دو سال درخشان برای وی بود. او در دل شکسته ساختهٔ علی روئین تن، دربارهٔ الی ساختهٔ اصغر فرهادی، سوپراستار، اثر تهمینه میلانی، حوالی اتوبان ساختهٔ شهرام اسدی و پرسه در مه از بهرام توکلی، بازی های متفاوت و قابل توجهی را به نمایش گذاشت و با هنرمندی با نقش کوروش زند در فیلم سوپر استار به اوج محبوبیت و شهرت رسید.

حسینی برای فیلم سوپر استار، سیمرغ بلورین بهترین بازیگر نقش اول مرد جشنوارهٔ فجر را دریافت کرد و به خاطر فیلم های پرسه در مه و دربارهٔ الی، جایزهٔ بهترین بازیگر نقش اول مرد جشن خانهٔ سینما را به تالار دستاوردهای خود افزود. وی در فیلم دربارهٔ الی یکی از مهم ترین بازی های خود را با شخصیت احمد ایفا نمود و در پرسه در مه با نقش امین، بازی دگرگون شده ای از خود به نمایش گذاشت. نیلوفر ساختهٔ سابین ژمایل در سال ۲۰۰۸ یکمین کار او با کارگردانان غیر ایرانی بود.

حسینی در سال ۱۳۸۹ بار دیگر با اصغر فرهادی همکاری کرد و در فیلم جدایی نادر از سیمین به ایفای نقش در نقش حجت پرداخت. این فیلم برای او نخستین دست آورد بین المللی اش را به ارمغان آورد و حسینی توانست خرس نقره ای بهترین بازیگر مرد جشنوارهٔ بین المللی فیلم برلین ۲۰۱۱ را به همراه دیگر بازیگران مرد این فیلم به دست آورد و تندیس زرین بهترین بازیگر نقش مکمل مرد جشن خانهٔ سینما و دیپلم افتخار جشنوارهٔ فجر را دریافت نماید. بازی او مورد توجه انجمن بین المللی سینه فیلی قرار گرفت و نامزد دریافت جایزهٔ آی.سی. اس به عنوان بهترین بازیگر نقش مکمل مرد شد. از دید کارشناسان، بازی حسینی در جدایی نادر از سیمین یکی از ماندگارترین نقش های او به عنوان بازیگر بوده است.

شهاب حسینی در نظرسنجی برنامهٔ هفت در سال ۱۳۹۲ به عنوان بهترین بازیگر دههٔ هشتاد ایران انتخاب شد.

یکی می خواد باهات حرف بزنه در سال ۱۳۹۰، هیس! دخترها فریاد نمی زنند، حوض نقاشی و تعبیر خواب در سال ۱۳۹۱ از دیگر آثار قابل توجه او به شمار می روند. بازی وی در حوض نقاشی با سبک متد اکتینگ در نقش رضا، یکی از بازی های قابل توجه او محسوب می شود و وی به خاطر ایفای نقش در این فیلم جایزهٔ ویژهٔ بهترین بازیگر مرد جشنوارهٔ فیلم لیسبون را دریافت نمود. حسینی در سال ۱۳۹۳ به پروژهٔ فیلم دوران عاشقی پیوست و با بازی خود برای دومین بار نامزد دریافت سیمرغ بلورین بهترین بازیگر نقش اول مرد جشنوارهٔ فیلم فجر شد. وی در همین سال یکمین فعالیت کارگردانی خود را با فیلم ساکن طبقه وسط آغاز نمود و خود، ۳۸ نقش ناهمتا را در این اثر ارائه داد.

حسینی در سال ۱۳۹۴ به پروژهٔ فروشنده، هفتمین فیلم بلند اصغر فرهادی پیوست و نقش عماد را بازی کرد. این سومین همکاری وی با اصغر فرهادی به شمار می آمد. حسینی در سال ۲۰۱۶ به موفقیت بزرگی دست یافت و توانست با ایفای نقش در فیلم فروشنده، تندیس بهترین بازیگر مرد جشنوارهٔ فیلم کن را به دست آورد. دریافت این جایزه که برای بار نخست در تاریخ بازیگری سینما و هنر ایران اتفاق افتاد با واکنش های مثبت ایرانیان روبرو شد. حسینی در همین سال جایزهٔ بهترین بازیگر مرد جشنواره فیلم اکشن ان فیلم آمریکا را برای بازی در فیلم هیس! دخترها فریاد نمی زنند به دست آورد.

شهاب حسینی با انتشار مصاحبه ای اعلام کرد که تک آهنگ ""شه زادهٔ رؤیا"" مال ایشان نیست.

شهاب حسینی در سال ۱۳۹۲ کارگردانی را با فیلم ساکن طبقه وسط آغاز کرد، فیلم داستان مردی را روایت می کند که با ورودش به یک ساختمان جدید، رویدادهای تازه ای در زندگی او رخ می دهد. وی در سال ۱۳۹۴، فیلم کوتاه بیا با من را به همراه علیرضا نسایی و سینا آذین کارگردانی نمود. آخرین ساختهٔ دست او به عنوان کارگردان، فیلم مقیمان ناکجا است.

خورشید نیمه شب، نخستین فعالیت شهاب حسینی در زمینهٔ تهیه کنندگی می باشد. این اثر به کارگردانی شبیر شیرازی در مهر ۱۳۹۴ آفریده شد.

داوری جشنواره  

داوری جشنواره فیلم مهاجرین گازیانتپ یکی از دیگر فعالیت های وی در عرصه هنری است. 

شهاب حسینی در انتخابات ریاست جمهوری ایران با انتشار فایل صوتی از میرحسین موسوی حمایت کرد و همچنین از امضا کنندگان بیانیهٔ فهرست ۸۰۰ نفرهٔ حامیان نامزدی میرحسین موسوی در انتخابات ریاست جمهوری بود.

نخستین اثر شهاب حسینی در مقام کارگردان، فیلم ساکن طبقهٔ وسط بود که به عنوان بازیگر نیز در این فیلم به ایفای نقش پرداخت. شهاب حسینی در ساکن طبقهٔ وسط، نقش ۳۸ شخصیت ناهمتا را بازی کرد که به نوعی یک حدنصاب جهانی به حساب می آید. پیشتر در سینمای جهان نیز این اتفاق افتاده بود که از آن جمله می توان به بازی بازیگرانی چون پیتر سلرز در فیلم استرنج لاو، ساختهٔ استنلی کوبریک و دیتر هالروردن در فیلم دی دی و ارثیهٔ فامیلی اشاره کرد که در چند نقش بازی کرده بودند.

شهاب حسینی بعد از دریافت جایزهٔ بهترین بازیگر جشنوارهٔ کن گفت: «این جایزه به نوعی از مردم من آمده بنابراین آن را به خودشان برمی گردانم. این جایزه را با تمام وجود و از اعماق قلب ام و با عشق به مردم سرزمین ام تقدیم می کنم.»
شهاب حسینی در بازگشت به ایران در نشست مطبوعاتی با اشاره به این که جایزهٔ بهترین بازیگر مرد در جشنوارهٔ فیلم کن را در نیمهٔ شعبان، زادروز امام دوازدهم شیعیان دریافت کرده است، گفت: «بخشی از این موفقیت را که خود در آن سهیم بودم را به عنوان هدیه به منجی بشریت تقدیم می کنم.» این حرکت حسینی مورد توجه روزنامهٔ فیگارو قرار گرفت.

نشریهٔ یا لثارات الحسین بعد از برگزاری جشن حافظ ۱۳۹۵ مطلبی را با عنوان «همهٔ سرمایه های یک جشن» و «دیوث کیست» منتشر نمود که مطالب تند و بی سابقه ای در آن علیه هنرمندان بود. شهاب حسینی با انتشار متنی در صفحهٔ شخصی خود در اینستاگرام نسبت به متن نشری یالثارات دربارهٔ هنرمندان سینما واکنش نشان داد و نوشت: «آقایان نه چندان محترم و مجهول الحال که با وقاحت تمام اقدام به چاپ مطلبی در شرم نامهٔ خود کردید، پاسخ سوال تان ساده است. دستان شما شایستهٔ حرمت قلم نیست. آن را زمین بگذارید و به هم کیشان داعشی خود بپیوندید. برای آوردن نام هنر و هنرمندان این مرز و بوم دهان خود را آب بکشید که به هیچ عنوان صلاحیت اظهار نظر در مورد محبوبین دل این مردم را ندارید.»

به دنبال سرنگونی هواپیمای مسافربری شرکت اوکراین اینترنشنال توسط سپاه پاسداران، مسعود کیمیایی از جمله نخستین هنرمندانی بود که با انتشار ویدیویی کوتاه، اعتراض خود را اعلام نمود و از حضور در فجر سی و هشتم انصراف داد. پس از آن بسیاری از هنرمندان ایرانی در رشته های مختلف، به نشانهٔ اعتراض به وضعیت موجود و همدلی با خانواده های «قربانیان حوادث اخیر»، از حضور در جشنواره های فجر انصراف دادند.

در مقابلِ هنرمندانی که جشنواره های فجر را تحریم کردند، عده ای با تحریم مخالفت نمودند. شهاب حسینی، یکی از این هنرمندان بود که در صفحهٔ اینستاگرامش نوشت: «این انصراف ها دامن زدن به افتراق جامعه بین خودی و ناخودی است. وقتی که جامعه و مردم به همبستگی و دل داری نیازمندند، این تفکر که کسانی که انصراف نمی دهند هم درد و شریک حال مردم نیستند، اشتباه است.»

در ۱۹ بهمن ۱۳۹۸ شهاب حسینی، با حضور در جشنوارهٔ فجر به کسانی که این جشنواره را تحریم کرده بودند، از جمله مسعود کیمیایی حمله کرد.

شهاب حسینی تهیه کننده و بازیگر فیلم «شین» در نشست خبری این فیلم که در پردیس سینمایی ملت برگزار شد، به صورت تلویحی به مسعود کیمیایی اشاره کرد و گفت: «من نمی توانم ساکت بنشینم که استاد پیشکسوت سینما که روند کاری اش پیش روی تماشاگر است امسال باز هم فیلم نمی سازد که مطمئن است برخورد بدی با اثرش می شود و آن روغن ریخته را نذر امام زاده می کنند و سنگ بنایی را می گذارند که نتیجه اش چیزی جز نفرت پراکنی نیست و بقیه را هم در یک آمپاس اخلاقی قرار می دهد. این بی انصافی است که آدم آنقدر خودخواه باشد و به نوعی حرف بزند که ملاحظهٔ هیچ کس را در آن نکند.»

پس از این رخداد، هنرمندان بسیاری از جمله: منیژه حکمت (تهیه کننده و کارگردان سینما)، حامد اسماعیلیون (نویسندهٔ ایرانی که همسرش پریسا اقبالیان و دخترش ری را، از کشته شدگان هواپیمای اکرانی بودند)، پولاد کیمیایی
و کانون کارگردانان سینمای ایران، موضع گیری، «اهانت و انتقادات تند» شهاب حسینی را محکوم کردند. در متن بیانیهٔ کانون کارگردانان آمده است:"
304,نیویورک,"نیویورک پرجمعیت ترین شهر ایالت نیویورک و ایالات متحده آمریکاست که از ۵ ناحیه شامل برانکس، بروکلین، منهتن، کویینز و استتن آیلند تشکیل شده است. این شهر یکی از قطب های فرهنگی، سیاسی و اقتصادی جهان است. عده ای به دلیل اهمیت سیاسی، اقتصادی و فرهنگی منحصربه فرد نیویورک، این شهر را ""پایتخت جهان"" نامیده اند.

نیویورک تا سال ۱۶۶۴ میلادی نیوآمستردام نام داشت. ابرشهر نیویورک با مساحت ۸۶۸۳ کیلومتر مربع، وسیع ترین شهر ایالات متحده آمریکا و وسیع ترین منطقهٔ شهری در جهان است.
در میان شهرهای بزرگ جهان، تولید ناخالص داخلی نیویورک در زمرهٔ بیشترین ها قرار دارد که از نظر ارزش اسمی، می توان به تنهایی آن را با کشور بزرگی مثل روسیه مقایسه کرد.

شهر نیویورک با داشتن بیش از ۵۳ آسمانخراش با ارتفاع بیش از ۲۰۰ متر، بیشترین تعداد آسمانخراش را در میان شهرهای دنیا داراست. برج آزادی، اولین بنایی است که در مکان مرکز تجارت جهانی نیویورک ساخته شده است.
مطابق آمار سال ۲۰۰۷ نیویورک با احتساب حومهٔ جمعیتی قریب به ۲۰ میلیون نفر دارد. قطار شهری نیویورک که در سال ۱۹۰۴ افتتاح شد، طولانی ترین خط متروی جهان است. بازار بورس نیویورک، بزرگ ترین بازار بورس جهان در معاملات دلاری است که در خیابان وال استریت قرار دارد.

مرکز اصلی سازمان ملل متحد در کلان شهر نیویورک و همچنین مجسمه آزادی، مهم ترین نماد ایالات متحده آمریکا در نیویورک واقع شده است.
نیویورک از شهرهای مهاجرپذیر ایالات متحده است. در سال ۲۰۱۸ میلادی لاتینوها ۲۴٪ از جمعیت منطقهٔ کلان شهری نیویورک را تشکیل می دادند. به ترتیب ۲۷ و ۲۱ درصد از جمعیت لاتینوی این منطقه از تبار پورتوریکویی و دومینیکنی هستند.

آغاز جنگ جهانی دوم مقدمات رشد همه جانبه نیویورک را فراهم کرد، در پی ممنوعیت آفرینش های هنری در کشورهای دیکتاتوری اروپایی هنرمندان به سمت غرب گریختند، این مهاجرت اجباری موقعیت مناسبی را برای انتقال مرکز هنری از پاریس به شهر نیویورک فراهم کرد، موقعیتی که تسلط قاطع ایالات متحده را تا اواخر دهه ۱۹۷۰ بر جریانات عمده هنری حفظ کرد، جنگ دوم بین الملل و خرابی های گسترده در سراسر اروپا منجر به جذب سرمایه های جدید و سرگردان و نیروی کار فراوان به این شهر شد عاملی که به توسعه اقتصادی و رونق صنایع و کارخانجات نیویورک انجامید، در سال ۱۹۵۲ و با احداث مقر دائمی سازمان ملل متحد در نیویورک این شهر عملاً به مهم ترین شهر در عرصه دیپلماسی بین المللی تبدیل شد.

در سال های بعد نیز این شهر شاهد اتفاقاتی تاریخ ساز بود، نیویورک و برج های تجارت جهانی مهم ترین اهداف حملات تروریستی ۱۱ سپتامبر در سال ۲۰۰۱ بودند، واقعه ای که در سال های بعد نیز تأثیرات خود را بر مناسبات جهانی نشان داد.

شهر نیویورک جاذبه های فرهنگی در سطح جهانی بسیاری دارد. مجسمه آزادی هدیه ای است که از طرف کشور فرانسه به این شهر داده شد هر ساله پذیرای بسیاری جهانگرد است. پارک مرکزی نیویورک محلی ست که شاید گرانترین زمین های شهر نیویورک در دور تا دور آن قرار دارند. پارک مرکزی نیویورک با مساحت ۳۴۲ هکتار از بزرگترین پارک های درون شهری جهان است که سالانه حدود ۲۵ میلیون نفر از آن دیدن می کنند. این پارک بزرگ محل برگزاری مسابقات و نمایشهای زیادی در طول سال نیز است. در نزدیکی پارک ساختمان داکوتا دارای سابقه ای تاریخی برای فرهنگ کشور آمریکا قرار دارد. کتابخانه عمومی شهر نیویورک از بزرگ ترین کتابخانه های عمومی جهان است و موزه گوگنهایم، موزه تاریخ طبیعی آمریکا، و موزه متروپولیتن نیویورک که در مجاورت سنترال پارک قرار دارد محتویاتی دارند که در جهان نظیرشان را نمی توان یافت. همچنین از موزه هنر مدرن که در بخش منهتن قرار دارد، به عنوان تأثیرگذارترین، موزه مرتبط با هنرهای مدرن در جهان یاد می شود. از دیگر موزه های مهم نیویورک می توان به موزه ویتنی در منهتن جنوبی اشاره کرد که مجموعهٔ بزرگ و کم نظیری از هنر معاصر آمریکا را در خود جای داده است.
سالن اپرای متروپولیتن نیویورک یکی از دوازده مؤسسه بزرگ فرهنگی مرکز هنرهای نمایشی لینکلن در نیویورک است. اما بسیاری از گردشگران روز را در تایمز اسکویر و نمایش های خیابان برادوی سپری می کنند و شب را به تماشای مسابقات تیم هاکی نیویورک رنجرز و تیم بسکتبال نیویورک نیکز درون مدیسون اسکویر گاردن یا نیویورک یانکیز درون استادیوم یانکی سپری می کنند. البته «کلوپ های شبانه» و استادیوم های ورزشی شهر نیویورک به وفور شاهد برگزاری کنسرت های فراوانی از گروه های مشهور موسیقی آمریکایی و جهانی است.
به دلیل وفور آسمانخراش و افق معروف شهر، بسیاری از فیلم های هالیوودی در این شهر فیلمبرداری می شود.
پیتزای نیویورکی از غذاهای محبوب نیویورکی ها است. اما با اینهمه شهر نیویورک از لحاظ تنوع شهری بی نظیر است. در این شهر جمعیت قابل توجهی از ایرانیان نیز زندگی می کنند.

به همّت گروهی از فعالان جامعه ایرانیان نیویورک، از سال ۲۰۰۵، هرساله به مناسبت عید نوروز، رژه ای با نام رژه نوروزی ایرانیان نیویورک در خیابان های نیویورک برگزار می شود که در آن هزاران تن از ایرانیان و دیگر اقوامی که عید نوروز را جشن می گیرند، در خیابان های معین شده ای از منهتن به جشن و پایکوبی می پردازند.

همچنین مرکز یکی از بزرگ ترین و جامع ترین پروژه های ایران شناسی به نام دانشنامه ایرانیکا نیز در این شهر و در دانشگاه کلمبیا قرار دارد.

متروی نیویورک سیتی در سال ۱۹۰۴ تأسیس شده و هم اکنون دارای ۳۴ خط و ۴۶۹ ایستگاه است، این مترو دارای بیشترین ایستگاه در بین دیگر متروهای جهان است. همچنین راه آهن استیتن آیلند با ۱ خط و ۲۲ ایستگاه و پی ای تی اچ (مترو) با ۴ خط و ۱۳ ایستگاه از دیگر سامانه های ترابری ریلی در نیویورک است.

شهر نیویورک دارای تیم های ورزشی ای است که در هر چهار لیگ اصلی آمریکای شمالی حضور دارند. مرکز تمامی این تیم ها شهر نیویورک است.

نیویورک یکی از مناطق معدودی در ایالات متحده آمریکا است که همچنان بازی بیسبال، بازی اول شهروندانش محسوب می شود و پس از بیسبال، بازی های فوتبال آمریکایی، بسکتبال و هاکی طرفداران بی شماری دارند. تاکنون تیم های بیسبال نیویورک توانسته اند با ثبت رکوردی بی همتا چهارده بار مسابقات قهرمانی جهان (ورلد سریز) را برگزار کنند. نیویورک یکی از چهار کلان شهر ایالات متحده آمریکا است که در لیگ سراسری بیسبال آمریکا، دارای دو نماینده است.

دو تیم بیسبال شهر نیویورک که در لیگ سراسری بیسبال آمریکا شرکت دارند، عبارتند از نیویورک یانکیز و نیویوک متز که در هر فصل لیگ، شش بار در مقابل یکدیگر بازی می کنند.

تیم بیسبال نیویورک یانکیز تاکنون ۲۶بار قهرمان لیگ برتر بیسبال شده است که آن را به پرآوازه ترین تیم در تاریخ بیسبال مبدل می کند. تیم بیسبال نیویورک متز نیز تاکنون ۲بار قهرمان لیگ برتر بیسبال شده است. نیویورک همچنین زمانی خانه تیم های سان فرانسیسکو جاینتز که سابقاً ""نیویورک جاینتز"" نامیده می شد و همچنین تیم لس آنجلس داجرز که سابقاً ""بروکلین داجرز"" نامیده می شدند، هست. هر دو تیم در سال ۱۹۵۸ میلادی به ایالت کالیفرنیا منتقل شدند.

همچنین دو تیم بیسبال از شهر نیویورک به نام های استیتن آیلند یانکیز و بروکلین سایکلونز در لیگ دسته یک بیسبال (minor league) حضور دارند. نیویورک بوسیله تیم های نیویورک جاینتز و نیویورک جتز در لیگ حرفه ای فوتبال آمریکایی نمایندگی می شود. ورزشگاه خانگی هر دو تیم، استادیوم جاینتز نام دارد که در نزدیکی نیوجرسی واقع شده است. تیم هاکی روی یخ نیویورک رنجرز، نماینده شهر نیویورک در لیگ ملی هاکی است. در فوتبال، نیویورک بوسیله تیم رد بول نیویورک در لیگ حرفه ای فوتبال نمایندگی می شود. تیم فوتبال رد بول، بازی های خانگی خود را در استادیوم جاینتز برگزار می کند. در بسکتبال، تیم نیویورک نیکز، نماینده شهر نیویورک در اتحادیه ملی بسکتبال است و در اتحادیه ملی بسکتبال زنان، تیم نیویورک لیبرتی است. راکر پارک در محله هارلم، زمین بسکتبالی است که بسیاری از بسکتبالیست های حرفه ای ان بی ای در آن در طول لیگ تابستانی بازی می کنند.

نیویورک به عنوان شهری جهانی، میزبان مسابقات مهم و پُرآوازه ای است. از آنجمله می توان به مسابقات تنیس آزاد آمریکا (US Open) اشاره کرد که یکی از چهار مسابقه اصلی قهرمانی تنیس (گرند اسلم) است، در منطقه کوینز برگزار می شود. مسابقات دو ماراتون نیویورک سیتی، بزرگترین مسابقه دو ماراتون در جهان است. مسابقات میلروز که مسابقات دو سرعت است، هر ساله در داخل مدیسون اسکویر گاردن اجرا می شود و بارها رکورد قهرمانی جهان در این مسابقات شکسته شده است. مسابقات بوکس نیز دارای طرفداران بسیاری زیادی است که هر ساله در مدیسون اسکویر گاردن انجام می شود.

بسیاری از ورزش ها توسط مهاجرین به نیویورک آورده شدند و رفته رفته و در طول زمان به قسمتی از فرهنگ جامعه نیویورک تبدیل شدند. به عنوان نمونه می توان به بازی استیک بال اشاره کرد که کپی خیابانی بازی بیسبال است. این بازی در دهه ۱۹۳۰ در مناطق کارگرنشین نیویورک و در میان جوامع ایتالیایی، ایرلندی و آلمانی مهاجر رواج یافت و تا امروز طرفداران بسیاری دارد. در سال های اخیر، بازی کریکت نیز در بسیاری از پارک های نیویورک توسط جامعه مهاجرین از جنوب آسیا بازی می شود. از القاب نیویورک می توان به «بزرگترین زمین بازی جهان» اشاره کرد که اشاره ای است به رواج فوق العاده ورزش های خیابانی که توسط همه سنین در این شهر انجام می شود.

قلب تجاری ایالات متحده آمریکا در شهر نیویورک واقع است. مرکز تجارت جهانی در ناحیه منهتن قرار داشت. همچنین فرودگاه بین المللی جان اف کندی، یکی از سه فرودگاه بین المللی شهر نیویورک است. در حالیکه روزنامه اقتصادی وال استریت ژورنال در این شهر چاپ می شود، نبض تجارت سهام کشور در خیابان وال استریت و در بازار بورس نیویورک و بورس الکترونیکی نزدک تپش می کند.

در سال ۲۰۱۷، تولید ناخالص داخلی شهر نیویورک به تنهایی برابر با ۱٫۷۳ تریلیون دلار بوده است که در صورت قرارگیری این شهر در فهرست کشورها بر پایه تولید ناخالص داخلی، رتبهٔ دوازدهم و بالاتر از کشورهایی نظیر اسپانیا و روسیه خواهد داشت.

فضای هوایی نیویورک شلوغ ترین در ایالات متحده و یکی از پرازدحام ترین کوریدورهای حمل و نقل در جهان است. ۳ فرودگاه بسیار شلوغ در نیویورک شامل فرودگاه بین المللی جان اف کندی، فرودگاه بین المللی لیبرتی نیوآرک و فرودگاه لاگواردیا است. ۱۳۰٫۵ میلیون مسافر در سال ۲۰۱۶ از این ۳ فرودگاه استفاده نمودند. نقشه هایی برای گسترش حجم مسافران در چهارمین فرودگاه، فرودگاه بین المللی استیوارت در حال انجام است. دیگر فرودگاه های تجاری جهت خدمت رسانی به شهر بزرگ نیویورک عبارت از فرودگاه لانگ آیلند مک آرتور، فرودگاه ترنتون-مرسر و فرودگاه شهرستان وستچستر هستند.


نیویورک دارای ده شهر خواهر است که به همراه تاریخ پیوستن در زیر آمده است:"
309,موزه لوور,"موزهٔ لووْر بزرگترین موزهٔ هنر و یک بنای تاریخی در مرکز شهر پاریس در کشور فرانسه می باشد. این موزه یکی از شاخصه های مشهور فرانسه و پاریس است که در سمت راست رودخانه سن، در منطقه ۱ شهر پاریس واقع گردیده. در این موزه بالغ بر ۳۸۰۰۰ اثر هنری مربوط به پیش از تاریخ تا سده ۲۱ میلادی در فضایی بالغ بر ۷۲۷۳۵ متر مربع جمع آوری و در معرض دید قرار گرفته. در سال ۲۰۱۷ میلادی، موزه لوور، با ۸/۱ میلیون بازدید کننده، در فهرست پربازدیدترین موزه های جهان قرار گرفت.

موزه در حقیقت در کاخ لوور واقع شده که در اواخر سده ۱۲ تا اوایل ۱۳ میلادی، ساخت استحکامات آن به فرمان فیلیپ دوم آغاز گردید. امروزه نیز باقی مانده های این استحکامات و قلعه در زیرزمین موزه قابل مشاهده است. با توجه به گسترش شهر و همچنین همجواری این مکان، از اهمیت تدافعی قلعه لوور کاسته و در سال ۱۵۴۶ تبدیل به محل اقامت فرانسوای اول گردید که سرآغاز تغییر کاربری آن و تبدیل شدن به محل اقامت اصلی پادشاهان فرانسه بود. کاخ لوور فعلی، ساختمانی است که چندین مرتبه گسترش یافته. در سال ۱۶۸۲، لوئی چهاردهم، کاخ ورسای را مکان اصلی اقامت خود قرار داد و این مکان را تبدیل به محلی برای نمایش شکوه و عظمت سلطنتی نمود که از جملهٔ آنها می توان به نمایش مجموعهٔ عتیقه و باستانی یونان و روم اشاره داشت. از ۱۶۹۲ میلادی، این ساختمان تحت تملک فرهنگستان کتیبه شناسی و زبان های باستانی فرانسه و فرهنگستان سلطنتی نقاشی و مجسمه قرار گرفت که به عنوان نخستین مجموعه دار این سالن ها شناخته می گردند. فرهنگستان های موصوف بالغ بر ۱۰۰ سال است که هنوز در موزه باقی مانده اند. در طول دوران انقلاب فرانسه، مجلس مؤسسان تصمیم گرفت که لوور را به عنوان محلی برای نمایش شاهکارهای کشور مورد استفاده قرار دهد.

موزه لوور از سال ۱۷۹۳ میلادی تا امروز به عنوان «موزهٔ عمومی» فعال بوده است. تمرکز موزهٔ لوور روی هنر، تاریخ بشر و فرهنگ است و آثار بسیاری در این زمینه ها در این موزه جای گرفته اند که از آن جمله می توان به لوح حمورابی، تابلوی بانوی صخره ها و تابلوی مونالیزا اثر لئوناردو دا وینچی اشاره کرد. ساختمان موزه به طور کلی دارای 3 بال و 5 طبقه است.

ساختمان این موزه قبل از انقلاب کبیر فرانسه یکی از کاخ های سلطنتی بود، که در آن آثار باارزش هنری نگهداری می شد (به عنوان موزه سلطنتی) پس از انقلاب کبیر، در سال ۱۷۸۹ موزه و آثار موجود به مردم فرانسه اهدا شد و در سال ۱۷۹۳ تبدیل به موزه ملی فرانسه شد.
در این موزه . در مجموعه های مختلفِ این موزه آثاری از دوران پیش از تاریخ تا کنون نگهداری می شود. می توان گفت معروف ترین آثار هنری و تاریخی جهان را در این موزه نگهداری می کنند. این محل، قبل از تبدیل به موزه، یکی از کاخ های سلطنتیِ فرانسه بود. در پشت این کاخ باغ زیبایی به نام باغ تویلری وجود دارد و رو به روی باغ نیز میدان کنکورد قرار گرفته است. این مکان نزدیک خیابان معروف شانز الیزه است.


این بخش برای نخستین بار در ده تالار و در سال ۱۹۹۳ ایجاد شد و در سال ۲۰۰۲ ژاک شیراک (رئیس جمهور وقت فرانسه) پس از بازدید از موزه لوور، تصمیم به ایجاد بخشی مجزا جهت نمایش هنر اسلامی گرفت. به دنبال این تصمیم وی فرانسیس ریشار (رئیس بخش نسخه های خطی فارسی کتابخانه ملی فرانسه، پاریس) را به مسئولیت ایجاد بخش هنر اسلامی در موزه برگزید.

برای ساخت این بنا در یکی از حیاط های متروک موزه، یک مسابقه جهانی معماری برگزار می شود، به گفته ریشار این مجموعه در سال ۲۰۰۹ افتتاح شد، گفته شده آثار ایرانی در این مجموعه جایگاه مهمی خواهد داشت و بیش از نیمی از آثار را به خود اختصاص می دهد.


موزه لوور روزهای سه شنبه تعطیل می باشد."
332,کباب,"کَباب یکی از معروف ترین و محبوبترین غذاهای مورد علاقه مردم خاورمیانه، به خصوص ایران و قفقاز است. در تهیه و پخت بیشتر کباب ها از گوشت قرمز بریده یا چرخ شده بره، گوسفند، گاو یا گوساله استفاده می شود. همچنین در مراحل تهیه اکثر کباب ها از پیاز و ادویه جات استفاده زیادی می شود. نوعی از آنچه در ایران با نام کباب چنجه نامیده می شود نیز در کشورهای غربی با نام شیش کباب شناخته شده و معروف است. همچنین آنچه در ایران با نام کباب کوبیده معروف است در قفقاز به نام کلی کباب یا در برخی نقاط به نام لوله کباب شناخته می شود.
دنده کباب یکی از قدیمی ترین کباب های ایرانی است که اصالت آن متعلق به شهر کرمانشاه می باشد. این کباب با نام دنده کباب کرمانشاهی شناخته می شود، این کباب دارای طعم بسیار عالی و یکی از بهترین کباب های جهان است ۰

چربی فراوری نشده ای که در هنگام طبخ غذا از بافت های پرچربی یا استخوان های گوسفند یا گاو و نیز در هنگام کباب کردن از گوشت خارج می شود به «اشک کباب» معروف است.

از معروفترین انواع کباب های ایرانی می توان ،دنده کباب کرمانشاهی، کباب بناب، کباب چنجه، کباب ترش، کباب کوبیده، کباب برگ، کباب سلطانی، کباب دوش، جوجه کباب، جوجه کباب دورنگ، کباب چوبی، کباب ترخونی، کباب حسینی، جوجه کباب بوقلمون، کباب شیشلیک، کباب بختیاری و… را نام برد.



۲. از کتاب آشپزی طلایی، قسمت خوراکیها، کباب"
338,محمدعلی رجایی,"محمدعلی رجایی معروف به شهیدرجایی (زاده ۲۵ خرداد ۱۳۱۲ در قزوین - درگذشته ۸ شهریور ۱۳۶۰ در تهران) دومین رئیس جمهور ایران بود. وی در بمب گذاری دفتر نخست وزیری کشته شد. محمد علی رجایی دارای درجه کارشناسی ریاضیات از دانش سرای عالی و کارشناسی ارشد آمار بوده و پیش از انقلاب ۱۳۵۷ ایران، به دبیری ریاضیات اشتغال داشته است. پس از انقلاب در کابینه مهدی بازرگان وزیر آموزش و پرورش بود و با انتخاب ابوالحسن بنی صدر به عنوان رئیس جمهور، رجایی به عنوان نخست وزیر معرفی شد. وی از ۱۱ مرداد ۱۳۶۰ تا ۸ شهریور همان سال، یعنی به مدت ۲۸ روز، رئیس جمهور منتخب مردم بود.

دانشگاه تربیت دبیر شهید رجایی بر گرفته از نام او می باشد که هم اکنون تنها دانشگاه کشور است که به تربیت دبیران فنی و حرفه ای اهتمام دارد.

محمدعلی رجایی ۲۵ خرداد ۱۳۱۲ در قزوین متولد شد. پدرش پیشه ور بود و در بازار قزوین به کسب خرازی اشتغال داشت. ۴ سال پس از تولدش پدرش درگذشت و برادرش که ۱۰ سال بزرگتر از او بود بیرون از خانه کار می کرد و مادرش پنبه پاک می کرد و فندق و گردو و بادام می شکست تا هزینه های زندگی را تأمین کند.

۱۳ ساله بود که کلاس ششم ابتدایی را تمام کرد و راهی تهران شد. برادرش از مدتی پیش به تهران نقل مکان کرده بود. ابتدا در بازار آهن فروشان مشغول به کار شد و به علت سنگینی کار چندی بعد به دستفروشی روی آورد. محمدعلی بعد از دستفروشی دوباره به بازار تهران برگشت و در چند حجره به شاگردی پرداخت.

در سال ۱۳۳۰نیروی هوایی شاهنشاهی ایران جوانانی را که مدرک ششم ابتدایی داشتند با درجه گروهبانی استخدام می کرد. رجایی داوطلب خدمت در این نیرو شد. سه ماه از دوره آموزشی گروهبانی را گذرانده بود که گروه فدائیان اسلام را شناخت و در جلسات این گروه شرکت کرد و به پیشنهاد لطف اله میثمی و محمد علی لطفیان سرگزی همکاری اش با اعضای این گروه آغاز شد. او در کلاس های شبانه ای که وابسته به «مرکز تعلیمات جامعه اسلامی» با مدیریت عباس لطفیان سرگزی بود شرکت می کرد.

رجایی پس از طی دوره آموزشی و دریافت درجه گروهبانی در کنار کار به تحصیل ادامه داد و در سال ۱۳۳۲ دیپلم گرفت. او چون در شهریور ماه دیپلم گرفته بود نمی توانست در آزمون ورودی دانشگاه شرکت کند. پس راهی بیجار شد و در دبیرستانی مشغول تدریس زبان انگلیسی شد. با تمام شدن سال تحصیلی، به تهران بازگشت و در دانشسرای عالی تربیت معلم به تحصیل پرداخت و سپس به دانشسرای عالی رفت. پس از ۲ سال، مدرک کارشناسی ریاضی گرفت و به استخدام آموزش و پرورش درآمد. ابتدا به ملایر رفت اما با رئیس آموزش و پرورش اختلاف پیدا کرد و بعد به خوانسار رفت و مشغول تدریس شد و یک سال را با موفقیت گذراند. سال تحصیلی که به پایان رسید رجایی به تهران برگشت و در دوره کارشناسی ارشد در رشته آمار مشغول به تحصیل شد و هم زمان در مدرسه کمال تدریس کرد.

در سال ۱۳۴۱ با عاتقه صدیقی، دختر یکی از بستگانش ازدواج کرد.

رجایی بعد از انتخاب به ریاست جمهوری طی سخنانی به سوابق سیاسی خود اشاره کرده و می گوید: «[در سال ۱۳۴۰] مهدی بازرگان در ماه رمضان ما را دعوت کرد به افطار و نهضت آزادی ایران را اعلام کرد که ما جزء نفرات اولی بودیم که در نهضت ثبت نام کردیم. سپس کم کم به عنوان عضو نهضت آزادی در دبیرستان کمال مشغول تدریس بودم.»

او دربارهٔ ارتباط با سازمان مجاهدین خلق ایران نیز می گوید: «با اکثر بنیانگذاران سازمان مجاهدین خلق ایران از دوره دانشگاه و بعدها هم در جلسات مسجد هدایت که پای تفسیر آقای طالقانی بودیم آشنا شده بودم. در سال ۱۳۴۷ یک بار سعید محسن برای عضوگیری به من مراجعه کرد، ولی به علت اختلافاتی که در برداشتمان نسبت به مبارزه داشتیم من موافقت نکردم به عضویت این سازمان درآیم، منتهی شرعاً تعهد کرده بودم که تماس را به هیچ کس نگویم.»

اردیبهشت ماه ۱۳۴۲ توسط ساواک بازداشت شد و پس از ۵۰ روز آزاد شد. در سال ۱۳۵۳ به دلیل ارتباط نزدیک با سازمان مجاهدین برای بار دوم بازداشت شد و به زندان منتقل شد. به گفته خودش هفته ها تحت شکنجه قرار گرفت. سرانجام در روز عید غدیر خم در آبان ۱۳۵۷ پس از چهارسال از زندان آزاد شد. رجایی بلافاصله با تأسیس انجمن اسلامی معلمان به مبارزه علیه دودمان پهلوی پرداخت. عضو «کمیته استقبال» شد و در کنار دیگر انقلابیون مهیای ورود خمینی شد.

همسر رجایی (عاتقه صدیقی) نیز در فعالیت ها سیاسی او همراه بود و برنامه ریزی و زمان بندی این اقدامات با او بود.

لطف الله میثمی از دوستان رجایی در جایی گفته است: «آقای رجایی در دوران نخست وزیری به منزل ما می آمد. [...] در اولین سخنرانی ریاست جمهوری نیز به نام من اشاره کرد و گفت این آقای میثمی که چشم هایش را در مبارزه از دست داده است دوست ماست و من به همراه او و مهندس توسلی با هم جلسات بحث و تحلیل داشتیم اما آن زمان روزنامه ها این سخنان رجایی را منعکس نکردند. بعدها هم صداوسیما این سخنرانی را پخش نکرد.»

به گفته میثمی: ""رجایی یک بار که به منزل ما می آمد ماشین را چند خیابان قبل تر در آبشار پارک می کند و به گونه ای به منزل ما می آید تا مبادا محافظین خودش، او را ببینند. البته محافظین او را به طرز جالبی تعقیب کرده بودند و به منزل ما آمده و پلاک را هم یادداشت کرده بودند. آن موقع که رجایی می آمد ما تعدادی از بچه ها را مأمور حفاظت از او می کردیم که در کوچه و بر روی بام نگهبانی می دادند. "" (شهروند امروز - شهریور ماه ۱۳۸۷- شماره ۶۱)

رجایی در سال ۱۳۵۸ عضو شورای مرکزی نهضت آزادی ایران بود که در جریان انشعاب پس از گروگانگیری سفارت آمریکا به همراه ۱۲ نفر دیگر از اعضای نهضت آزادی از این سازمان جدا شدند.

پس از گذشت چند ماه از انقلاب، در کابینه مهدی بازرگان به سمت وزیر آموزش و پرورش منصوب شد. مسئولیتش بعد از استعفای بازرگان نیز با حکم سید روح الله خمینی ادامه یافت. در انتخابات دوره نخست مجلس شورای اسلامی در ۲۴ اسفند ۱۳۵۸ نام او در لیست فهرست ائتلاف بزرگ، لیست مشترک جامعه روحانیت مبارز و حزب جمهوری اسلامی قرار داشت. او با کسب یک میلیون و دویست و نه هزار و دوازده رأی به عنوان نماینده مردم تهران به مجلس اول راه یافت. 

مجلس شورای اسلامی که بیشتر آن را اعضای حزب جمهوری اسلامی تشکیل می دادند، اولین شخصی که ابوالحسن بنی صدر برای نخست وزیری انتخاب کرده بود را نپذیرفت. در ۲۹ تیر ۱۳۵۹ طی یک سخنرانی، سید روح الله خمینی اعلام کرد که: «این اشخاصی که انقلابی نیستند باید در راس وزارتخانه ها نباشند و آقای بنی صدر باید امثال اینها را معرفی به مجلس نکند و اگر کرد، مجلس رد بکند و هیچ اعتنایی نکند.»این کشمکش حدود یک ماه ادامه یافت و مجلس، بار دیگر کاندیداهای بنی صدر شامل حسن حبیبی، محمدعلی رجایی، علی اصغر غروی، موسی کلانتری و حتی سید مصطفی میرسلیم از اعضای حزب جمهوری اسلامی را برای احراز پست نخست وزیری نپذیرفت. بنی صدر که از عدم اقبال مجلس به این گزینه ها آگاه بود، در اول مرداد از «سید احمد خمینی» به عنوان گزینه نخست وزیری نام برد که این موضوع با مخالفت سید روح الله خمینی مواجه شد. پس از آن، کمیته ای مشترک بین مجلس و دولت تشکیل شد و این هیئت ۳ نفر را به مجلس معرفی کرد. در جلسه غیر علنی هم با رای گیری، محمدعلی رجایی به عنوان نخست وزیر معرفی شد. در ۱۸ مرداد، رجایی با ۱۵۳ رای موافق، ۲۴ مخالف و ۱۹ ممتنع نخست وزیر شد. حزب جمهوری اسلامی، رجایی را با حمایت سید محمد بهشتی معرفی نمود و بر آن پافشاری کرد.

سرانجام در مرداد ۱۳۵۹ و دو ماه پس از انتخابات مجلس، بنی صدر از سر اجبار، رجایی را که مورد تأیید او نبود به سمت نخست وزیری دولت خویش انتخاب کرد. اما بنی صدر با سه نفر که توسط رجایی برای کابینه نامزد شده بودند شامل میرحسین موسوی به عنوان وزیر امور خارجه به دلیل «خودسر» بودن، محسن نوربخش به عنوان وزیر اقتصاد و بهزاد نبوی به عنوان وزیر امور اجرایی به دلیل چپ گرایی و عضو سازمان مجاهدین انقلاب اسلامی بودن که امروزه جناح اصلاح طلبان جمهوری اسلامی ایران را هدایت می کند مخالفت کرد. پس از مذاکره های بسیار، نهایتاً بهزاد نبوی توسط بنی صدر پذیرفته شد و محسن نوربخش به عنوان قائم مقام وزیر اقتصاد منصوب شد. با عدم پذیرش نامزدهای منتخب رجایی برای کابینه دولت توسط بنی صدر، روابط این دو به تیرگی گرایید. در این باره بنی صدر نامه ای به سید روح الله خمینی نوشت و کابینه دوباره معرفی شده رجایی را شامل افرادی که صلاحیت ندارند معرفی کرد که شامل کسانی می شد که گزارش دروغ دربارهٔ اطرافیان بنی صدر به سید روح الله خمینی داده بودند. سید روح الله خمینی پاسخ داد که: «اینجانب دخالتی در امور نمی کنم، موازین همان بود که کراراً گفته ام و سفارش من آن است که آقایان تفاهم کنند و اشخاص مؤمن به انقلاب و مدیر و مدبر و فعال انتخاب نمایند.» دولت بنی صدر اما عمر چندانی نداشت، از ۲۰ خرداد ۱۳۶۰ فرایند بررسی کفایت سیاسی رئیس جمهور در غیاب وی آغاز شد و تا ۳۱ خرداد همان سال به طول انجامید. در این روز مجلس شورای اسلامی با اکثریت ۱۷۷ نفر در مقابل ۱۲ رای ممتنع و یک رای مخالف رأی بر عدم کفایت بنی صدر داد. حکم مجلس یک روز بعد به امضای سید روح الله خمینی که از همراهی بنی صدر با سازمان مجاهدین خلق ایران برآشفته بود، رسید. در شهریور ۱۳۵۹ رجایی در حالی که سمت نخست وزیری را در اختیار داشت، از طرف سید روح الله خمینی به سرپرستی بنیاد مستضعفان انقلاب اسلامی نیز منصوب شد.
پس از عزل بنی صدر، دومین انتخابات ریاست جمهوری، در ۲ مرداد ۱۳۶۰ برگزار شد و رجایی در رقابت با سید علی اکبر پرورش، عباس شیبانی و حبیب الله عسگراولادی مسلمان موفق شد با کسب ۱۲ میلیون و ۷۷۰ هزار و ۵۰ رای (۹۰٪) از مجموع ۱۴ میلیون و ۵۷۳ هزار و ۸۰۳ رای دریافتی، رئیس جمهور ایران شود. میزان مشارکت در این دوره ۶۴٫۲ درصد بود. و ۱۱ مرداد ۱۳۶۰ مراسم تنفیذ او توسط سید روح الله خمینی برگزار شد. 

رجایی در ساعت ۱۴:۳۰ روز ۸ شهریور ۱۳۶۰ از اتاق کارش خارج شد و به محل جلسه فوق العاده دولت رفت. در ساعت ۱۵:۰۰ صدای انفجار مهیبی از ساختمان نخست وزیری برخاست. در این حمله، او و محمدجواد باهنر، نخست وزیر وقت جان باختند. در این هنگام کمتر از یک ماه از ریاست جمهوری او می گذشت. این ترور نیز همانند بمب گذاری در دفتر حزب جمهوری اسلامی توسط سازمان مجاهدین خلق ایران انجام شد. سیگارچی یکی از نویسندگان ""بخش فارسی صدای آمریکا"" می گوید مقام های حکومت ایران این ترور را به گروه های ناراضی چون مجاهدین خلق نسبت دادند اما گروه های اسلامی چپ و راست، هنوز هم یکدیگر را به دست داشتن در این ترورها متهم می کنند.

پس از درگذشت رجایی و باهنر، شورای موقت ریاست جمهوری متشکل از اکبر هاشمی رفسنجانی رئیس مجلس شورای ملی و سید عبدالکریم موسوی اردبیلی رئیس دیوان عالی کشور تشکیل شد و به پیشنهاد این شورا و تصویب مجلس، در ۱۱ شهریور محمدرضا مهدوی کنی به نخست وزیری رسید. تا اینکه با برگزاری انتخابات دوباره در مهر ۱۳۶۰ (انتخابات ریاست جمهوری دوره سوم) سید علی خامنه ای به ریاست جمهوری برگزیده شد.

خانه محمد علی رجایی واقع در تهران، خیابان ایران (خیابان عین الدوله سابق) تبدیل به موزه شده و برای بازدید عموم آزاد است."
350,راسل کرو,"راسل ایرا کرو بازیگر، تهیه کننده و نوازنده است. او یک شهروند نیوزلندی است، اما بیشتر عمرش را در استرالیا زندگی کرده است. او برای نقش اش به عنوان فرماندهٔ رومی، ماکسیموس دسیموس مِریدویس در فیلم حماسی، گلادیاتور (فیلم ۲۰۰۰) که توسط ریدلی اسکات ساخته شده، مورد توجه بین المللی قرار گرفته است. همچنین برای این فیلم جایزه اسکار بهترین بازیگر نقش اول مرد، جایزه سینمایی انتخاب منتقدان برای بهترین بازیگر مرد، جایزهٔ امپراتور برای بهترین بازیگری نقش اول مرد، جایزهٔ محفل منتقدان فیلم لندن برای بهترین بازیگر نقش اول مرد را برنده شد و کاندیدای ۱۰ جایزهٔ دیگر برای بهترین بازیگر نقش اول مرد شد.

او در سال ۱۹۹۹ در فیلم نفوذی به عنوان افشاگر شرکت تنباکو جفری ویگارد ظاهر شد. کرو برای این فیلم ۵ جایزه بهترین بازیگر نقش اول مرد را دریافت کرد و کاندیدای ۷ جایزهٔ دیگر با عنوان بهترین بازیگر نقش اول مرد شد

در ۲۰۰۱، کرو تجسم ریاضیدان و برندهٔ جایزهٔ نوبل، جان اف نَش، در فیلم زندگی نامه ای، یک ذهن زیبا بود که جوایز متعددی برای او به ارمغان آورد. از جمله: جایزه بفتای بهترین بازیگر نقش اول مرد، جایزه گلدن گلوپ بهترین بازیگر مرد فیلم درام و جایزه انجمن بازیگران فیلم برای بهترین بازیگر مرد.

دیگر فیلم های راسل کرو شامل: رومپر استومپر (۱۹۹۲)، محرمانه لس آنجلس (۱۹۹۷)، (۲۰۰۳)، مرد سیندرلایی (۲۰۰۵)، گانگستر آمریکایی (۲۰۰۷)، وضعیت فعلی (۲۰۰۹)، رابین هود (۲۰۱۰) ،بینوایان (۲۰۱۲)، مرد پولادین (۲۰۱۳) و نوح (۲۰۱۴).

در ۲۰۱۵ کرو اولین فیلم اش را به نام آب شناس، که در آن بازی هم می کرد را ساخت. اینکار کرو برایش چندین ستایش در طول حرفه اش به دست آورد و او شد جز ستارگان پیاده روی مشاهیر هالیوود. سه نامزدی اسکار متوالی (۱۹۹۱–۲۰۰۱)، یک جایزهٔ گولدن گلوپ برای بهترین بازیگر مرد، یک بفتای، و یک جایزهٔ اسکار.

کرو همچنین از سال ۲۰۰۶ صاحب تیم در لیگ ملی راگبی (NRL) است.

راسل کرو در ۷ آوریل ۱۹۶۴ در شهر ولینگتون، نیوزلند متولد شد، پسر ژاکلین ایون و جان الکساندر کرو، پدر و مادر وی هر دو در کار سینما بودند؛ پدرش همچنین مدیر یک هتل بود. پدربزرگ مادری کرو، استن ویمس، فیلم بردار بود که او یک جایزه برای فیلم برداری فیلم را برد. پدربزرگ پدری کرو، جان دابلدی کرو، اهل ورکسام در ولز، همچنین مادربزرگ مادربزرگ مادربزرگ مادرش مائوری بود. کرو همچنین انگلیسی، آلمانی، ایرلندی، ایتالیایی، نروژی، اسکاتلندی، سوئدی و اصل نسب ولزی دارد. او هست یک پسرعموی کاپیتان سابق کریکت نیوزیلند مارتین کرو و جف کرو است، و برادرزادهٔ کریکت داو کرو. راسل یک رشتهٔ کریکت به نام عمواش ساخته است.

زمانی که او چهار ساله بود، خانواده اش حرکت کردند به سیدنی، استرالیا، جایی که والدین اش دنبال کردند حرفه ایشان را در یک مجموعه تنظیم غذا. سریال """" ساخته شده بود توسط شبکه استرالیا با حضور مادر مادربزرگ اش و کرو (در ۵ یا ۶ سالگی) استخدام شده بود برای یک خط دیالوگ در یک اپیزود، ستارهٔ مخالف سریال، جک تامپسون (در ۱۹۹۴ تامپسون بازی کرد نقش پدر کرو در جمع ما) کرو همچنین به طور مختصر در سریال دکترهای جوان حضور یافت.

کرو تحصیل کرد در مدرسه عمومی ووکلوز اما بعد به دبیرستان پسران سیدنی منتقل شد. زمانی او ۱۴ ساله بود، خانواده اش به نیوزیلند برگشتند، تنها با برادرش تری، او حضور داشت در دبیرستان اکلند (همچنین حضور داشتند پسرعموهایش مارتین کرو و جف کرو). او سپس تحصیلات ثانویه اش را در کوه رزکیل دبیرستان ادامه داد، که او در ۱۶ سالگی به دنبال جاه طلبی خود برای تبدیل شدن به یک بازیگر انصراف داد.

کرو آغاز کرد حرفهٔ اش را به صورت تخصصی به عنوان یک موزیسین در اوایل سدهٔ ۱۹۸۰، با هدایت از دوست خوبش تام شارپلین، زمانی که او اجرا کرد تخت نام استیج ""راس لی راک "". او منتشر کرد چندین آهنگ نیوزی لندی شامل "" من فقط می خواستم شبیه مارلون براندو باشم ""، "" پیر ۱۳ ""، ""شیشه خورد شوده ""، ""هیچ کدام از آن ها را فهرست نکرد"". او مدیریت کرد یک محل برگزاری جشنواره Auckland معروف به "" وینو "" در ۱۹۸۴. زمانی که او ۱۸ سالش بود، او برجسته بود در یک فرد خیلی خاص …، یک ویدیو تبلیغاتی برای درس تئولوژی / مینستری در کالج آوندل، ارائه دهندگان آموزش عالی در هفتم دسامبر در نیو ساوت ولز استرالیا

کرو در ۲۱ سالگی به استرالیا بازگشت.

اولین حضور حرفه ای وی، بازی در اپیزودی از سریال تلویزیونی ""نیروی جاسوس"" بود در حالی که تنها ۶ سال داشت. از ۱۲ سالگی به طور جدی آموختن حرفه ای بازیگری را آغاز کرد و آن را تا ۱۸ سالگی ادامه داد.

اولین نقش های مهمش در درام هایی مانند ""عبور"" (۱۹۹۰) و مدرک بود. او با ایفای نقش از یک نژادپرست روانی در ساختهٔ فری رایت به نام رمپر استار شهرت جهانی یافت. او با کمک شارون استون به هالیوود راه یافت و با بازی در فیلم ""برنده و بازنده"" (۱۹۹۵) کار خود را در هالیوود آغاز کرد.

او با بازی در فیلم ""گلادیاتور"" (۲۰۰۰) به چهره ای جهانی تبدیل شد. هر چند در سال ۱۹۹۷ با بازی در فیلم ""محرمانه لس آنجلس"" خود را به عنوان یک بازیگر طراز اول مطرح نمود.

راسل کرو تنها بازیگری است که ۵ فیلم او در ۷ سال متوالی نامزد جایزه بهترین فیلم سال شده اند که سه سال آن متوالی بوده است. در سال ۱۹۹۹ برای فیلم ""نفوذی"" اولین نامزدی اسکار خود را تجربه کرد. او در این فیلم با یکی از بزرگترین بازیگران تاریخ سینما یعنی آل پاچینو همبازی بود. این فیلم در ۷ رشته نامزد جایزه اسکار بود. در سال ۲۰۰۰ در یکی از فیلم های به یاد ماندنی سینما بازی کرد. ""گلادیاتور"" فیلمی بود که برای او جایزه اسکار را به خاطر یک نقش آفرینی ماندگار به ارمغان آورد. در سال ۲۰۰۱ در فیلم ""ذهن زیبا"" نقش آفرینی برجسته ای انجام داد و برای سومین سال متوالی نامزد جایزه اسکار شد و نام خود را در کنار بازیگران بزرگی همچون مارلون براندو و آل پاچینو که سه سال متوالی نامزد اسکار شده بودند دید که البته به آن نرسید.

این سه فیلم او نامزد جایزه بهترین فیلم سال نیز بودند که دو فیلم آخر یعنی ""گلادیاتور"" و ""ذهن زیبا"" برنده بهترین فیلم سال شدند."
352,آووکادو,"آووکادو یا گلابی تمساح یا خوجدیس نام درخت و میوهٔ آن درخت است. این درخت در مناطق گرم و استوایی می روید و میوه ای سبز رنگ و قرمز رنگ با هسته ای درشت دارد.

آووکادو (پرسی آمریکانا) درختی است که میوهٔ آن در گونهٔ گیاهان گل دار طبقه بندی می شود. این گیاه بومی آمریکای مرکزی و مکزیک است و تا ۲۰ متر رشد می کند و رشد خیلی سریعی دارد. این گیاه همیشه برگ های سبز دارد که طول آن ها به ۱۲ تا ۱۵ سانتی متر می رسد. گل های آن نامشخص (ناپیدا) و به رنگ زرد مایل به سبز و قرمز تیره به عرض ۵ تا ۱۰ میلی متر است. میوهٔ گلابی شکل آن از نظر گیاه شناسی یک سته یا شفت است که ۷ تا ۱۰ سانتی متر طول دارد.

نهال های این گیاه در دهه ۴۰ شمسی از اکوادور وارد ایران شد ولی در ابتدا دچار سرما زدگی شد ولی بعد از گذشت چند سال با آب و هوای منطقه مورد کشت مقاومت ایجاد کرده که هر کدام از این درختان در حال حاضر ۵۰۰ تا ۱۵۰۰ عدد میوه تولید می کنند. در ایران بیش از ۵۰ هکتار در شمال کشور به باغهای آووکادو اختصاص دارد و هر ساله حدود ۱۰۰ تن میوه تولید می شود.

Persea Americana یا آووکادو از ایالت پوبلاومکزیک سرچشمه می گیرد. قدیمی ترین شواهد استفاده از آووکادو در یک غار واقع در پابلو Coxcatlán مکزیک که به حدود ۱۰۰۰۰ سال قبل از میلاد یافت شده بر می گردد. همچنین درخت آووکادو سابقه ای طولانی کشت در آسیای مرکزی و جنوب آمریکا دارد. اولین باری که شرح آووکادو در اروپا استفاده شده توسط مارتین فرناندز در ۱۵۱۸ یا ۱۵۱۹ در کتابش به نام Suma De Geographia Que Trata De Todas Las Partidas Y Provincias Del Mundo بوده است. اولین نوشتهٔ ثبت شده در انگلیسی که از کلمهٔ آووکادو استفاده کرده توسط هانس اسلون(Hans Sloane) در شاخص ۱۶۹۶ از گیاهان جامائیکا بود. این گیاه در ۱۷۵۰ به اندونزی و در ۱۸۰۹ به برزیل و در اواخر قرن نوزدهم به جنوب آفریقا و استرالیا معرفی شد.

برخی افراد به این میوه حساسیت دارند. 

دونوع حساسیت وجو دارد:


آووکادو دارای چربی های متفاوتی است. برای یک آووکادوی معمولی:

علاوه بر خود میوه اووکادو برگهای ان را خشک کرده و به عنوان ادویه در انواع غذاها مثل خوراک لوبیا و غیره استفاه می کنند.

این برگ برای حیوانات خاصیتی نداشته بلکه برای گوسفند،اسب و بزها سمی است."
354,ببر سیبری,"ببر سیبری که با نام های ببر منچوری، ببر کره ای، ببر آمور و ببر اوسوری نیز شناخته می شود، یکی از زیرگونه های ببر است که در گذشته در بخش های وسیعی از شرق آسیا می زیست اما امروزه تنها در منطقهٔ حفاظت شده ای در شرق سیبری زندگی می کند. ببر سیبری بزرگترین زیرگونهٔ ببر و بزرگترین گربه سان زندهٔ جهان است. ببر منقرض شده مازندران نزدیک ترین زیرگونه ببر به ببر سیبری است و مطالعات ژنتیکی جدید حکایت از آن دارد که این دو را حتی می توان یک زیرگونه محسوب کرد.

ببر سیبری در دهه ۱۹۳۰ در آستانه انقراض قرار داشت و تعداد آن ها تنها به بیست تا سی ببر کاهش یافته بود. اما این حیوان به طرزی باورنکردنی از انقراض قریب الوقوع رهایی جست و جمعیت آن تا سال ۲۰۱۰ به حدود ۳۶۰ ببر رسید. ببر سیبری با توجه به همین افزایش جمعیت از سال ۲۰۱۰ از بالاترین ردهٔ حفاظتی یعنی «به شدت در معرض خطر» خارج شده و در یک رده پایین تر یعنی «در خطر انقراض» قرار گرفته است. ببرهای سیبری تنوع ژنتیکی بسیار پائینی دارند که این به دلیل کاهش شدید جمعیت این حیوان در دهه ۱۹۴۰ و تعداد اندک توله ببرهایی است که به بلوغ می رسند. ضمن اینکه بیشتر از ۹۰ درصد ببرهای سیبری در منطقه کوهستانی سیخوته آلین زندگی می کنند و تبادل ژنتیکی اندکی با گروه های کوچکتر ببر سیبری در جنوب غربی استان پریموری دارند.

تازه ترین مطالعات ژنتیکی بر روی میتوکندری دی ان ای به جای مانده از ببرهای هیرکانی و نمونه های زنده ببر سیبری نشان داده که نیایِ مشترک این دو نوع ببر در شرق چین می زیسته و سپس از مسیر راه ابریشم-گانسو وارد آسیای میانه شده و بعداً گروهی از آن ها به سوی شرق سیبری و اطراف رود آمور رفته و ببر سیبری امروزین را شکل داده اند.

محل سکونت ببرهای سیبری در قسمت جنوبی شمال شرق روسیه در کنار رودخانه آمور و مرز روسیه با چین و کره شمالی است. تعداد کمی از ببر سیبری در چین هم سکونت دارند اما این جمعیت کوچک نمی تواند مستقل از جمعیت روسی به حیات خود ادامه دهد. یعنی بقای این ببرها در چین وابسته به جابجایی ببرها در طول مرز چین و روسیه است. مشخص نیست که آیا هنوز هم این ببر در کره شمالی حضور دارد یا در آن جا کاملاً منقرض شده است.

ببر سیبری حیوانی قلمروطلب است و قلمروهای بسیار وسیعی را به خود اختصاص می دهد. قلمرو ببرهای نر سیبری تا چهار هزار مایل مربع هم گزارش شده است. اما اغلب و به طور میانگین قلمرویی تا حدود ۶۰۰ تا ۱۰۸۰ مایل مربع (۱۵۵۴ تا ۲۷۹۷ کیلومتر مربع) را قلمرو خود قرار می دهند و قلمرو ببرهای ماده نیز کمی کوچکتر ار آن می باشد.

ببر سیبری بزرگ ترین گربه سان دنیاست که اندازه ای بزرگ تر و وزنی سنگین تر از ببر بنگال و شیر آفریقایی دارد. ببرهای سیبری می توانند در طبیعت تا حدود ۳٫۳ متر طول و بیش از ۳۰۰ کیلوگرم وزن داشته باشند. دندان های نیش این حیوان با بلندای ۷٫۵ سانتیمتر یکی از بلندترین دندانها در میان درندگان می باشد. همچنین ببر با وجود داشتن وزن بسیار بالا و اندام بسیار درشت، حیوانی بسیار چالاک می باشد. از دیگر ویژگی های ببر که او را به یک مبارز ماهر و توانمند تبدیل می کند داشتن پاهای بسیار قوی است بطوریکه او در هنگام مبارزه می تواند بر روی پاهایش بایستد و با دو دستش مبارزه کند، ببرها همچنین شناگرانی ماهر هستند. قدرت ضربه پنجه ببر سیبری ۵۰۰۰ کیلوگرم بر متر مربع میباشد. به طور کلی ببرهایی که در اسارت نگهداری می شوند وزن بیشتری نسبت به همنوعان آزاد خود پیدا می کنند و وزن آن ها تا 429 کیلوگرم نیز رسیده است."
356,هلن کلر,"هلن آدامز کِلِر (زاده ۲۷ ژوئن، ۱۸۸۰، تاسکامبیا، آلاباما - درگذشته ۱ ژوئن، ۱۹۶۸، ایستن، کنتیکت) نویسنده نابینا و ناشنوا و فعال سوسیالیست آمریکایی بود.

هلن کلر، در ۲۷ ژوئن ۱۸۸۰ در «تاسکامبیا» در ایالت آلاباما، متولد شد. او هنگامی که ۱۸ ماه بیشتر از زندگی اش نمی گذشت، در اثر ابتلا به بیماری مننژیت ،بینایی و شنوایی خود را از دست داد و ارتباطش با دنیای بیرون قطع شد. هنگامی که کلر شش سال داشت، او را به الکساندر گراهام بل نشان دادند و گراهام بل پس از معاینه، یک معلم ۲۰ ساله به نام آن سالیوان (میسی) را که در مؤسسهٔ آموزش نابینایان پرکینز در بوستون فعالیت می کرد، برای آموزش او فرستاد. چنان که کلر بعدها دربارهٔ خود می نویسد، زندگی واقعی او در یک روز از ماه مارس سال ۱۸۸۷ وقتی که تقریباً ۷ ساله بود، با ورود معلمش به زندگی او آغاز شد. او از این روز به عنوان مهم ترین روزی که در زندگی به خاطر دارد، یاد می کند. سالیوان معلمی سخت کوش و فوق العاده بود که از مارس ۱۸۸۷ تا پایان عمر خود در اکتبر ۱۹۳۶، در کنار کلر ماند.

سالیوان با فشار دادن علاماتی توسط انگشتان خود، به عنوان حروف، بر کف دست هلن با او ارتباط برقرار می کرد و از این راه برای آموزش کلمات به او استفاده می نمود. در عرض چند ماه کلر فرا گرفت که چگونه اشیایی را که لمس می کند، به آن حروف ربط دهد و آن ها را هجی کند. او همچنین، موفق شد تا به وسیله لمس کارتهایی که حروف برجسته بر آن ها نوشته شده بود، جمله هایی را بخواند و با کنار هم چیدن حروف در یک لوح، خود جمله بسازد. بین سال های ۱۸۸۸ و ۱۸۹۰، کلر زمستان ها را در مؤسسه پرکینز، برای آموزش خط بریل گذراند، سپس زیر نظر «سارا فولر» در بوستون، برای آموختن صحبت کردن، دوره ای آموزشی و تدریجی را آغاز کرد. او همچنین لب خوانی از طریق لمس دهان و گلوی شخص صحبت کننده را فرا گرفت.

هلن حتی وقتی که دخترک کوچکی بود بسیار مشتاق ورود به دانشگاه بود. در سن ۱۴ سالگی، وی در یک مدرسه ناشنوایان در نیویورک ثبت نام کرد و در ۱۶ سالگی به «مدرسه کمبریج بانوان جوان» در ماساچوست راه یافت. کلر در سال ۱۹۰۰ توسط کالج رادکلیف پذیرفته شد و ۴ سال پس از آن، به کمک آنی سالیوان معلم خود، که سخنرانی ها را در کف دست او می نوشت، از آنجا فارغ التحصیل شد. در این مدت او توانست با فشار دادن انگشت بر گلوی آنی و تقلید ارتعاشات صوتی او صحبت کردن را بیاموزد؛ بنابراین او اولین فرد نابینا- ناشنوایی بود که از دانشگاه فارغ التحصیل شد.

هلن کلر از زمانی که در دانشگاه «رادکلیف» دانشجو بود، نگارش را آغاز کرد و این حرفه را ۵۰ سال ادامه داد. علاوه بر «زندگی من»، ۱۱ کتاب و مقالات بیشماری در زمینه نابینایی، ناشنوایی، مسائل اجتماعی و حقوق زنان به رشته تحریر درآورده است.

هلن کلر هرگز نیاز نابینایان و نابینا- ناشنوایان دیگر را از نظر دور نمی کرد. او از دوستان دکتر «پیتر سالمون»، مدیر اجرایی خدمات هلن کلر برای نابینایان بود و او را در تأسیس مرکزی یاری نمود که به عنوان مرکز ملی هلن کلر برای جوانان و بزرگسالان نابینا- ناشنوا نام گرفت.

هلن کلر عضو حزب سوسیالیست آمریکا بود و در چندین انتخابات پیاپی از نامزدی یوجین دبس، چهرهٔ معروف کمونیست و سوسیالیست، حمایت می کرد. او در زمینهٔ حقوق زنان نیز فعال بود و از کنترل بارداری ناخواسته و حق رأی برای زنان حمایت می کرد. او در ضمن عضو اتحادیهٔ کارگری چپ «کارگران صنعتی جهان» بود و در مطلبی به نام ""چرا به کارگران صنعتی جهان پیوستم؟"" توضیح می دهد که چطور تحت تأثیر اعتصاب لارنس به عضویت این اتحادیه درآمده.

هلن کلر از طرفداران انقلاب روسیه بود و در مطالبی چون ""به روسیهٔ شوروی کمک کنید"" و ""روح لنین"" به این قضیه می پردازد.

در سال ۱۹۳۶، هلن کلر به «ایستن، کنتیکت» رفت و تا پایان عمر در آن جا ساکن بود. او در ۱ ژوئن ۱۹۶۸ در سن ۸۷ سالگی درگذشت.

در ماه ژوئیه سال ۱۹۳۷، هلن کلر به استان آکیتای ژاپن سفر کرد. در آن زمان او در مورد سگ مشهوری به نام هاچیکو که از نژاد آکیتا می باشد و اسطوره وفاداری در ژاپن شناخته می شود پرس و جو کرد. این سگ دو سال پیش از سفر هلن کلر به ژاپن یعنی در سال ۱۹۳۵ مرده بود.

به درخواست هلن کلر، فردی ژاپنی، سگی از نژاد آکتیا را در اختیار او گذاشت. این سگ «کامی کازه - گو» نام داشت. پس از آنکه «کامی کازه - گو» به دلیل بیماری هاری مرد، در ژوئیه سال ۱۹۳۸ برادرش که «کنزان-گو» نام داشت به عنوان یک هدیه رسمی از سوی دولت ژاپن به هلن کلر تقدیم شد. هلن کلر سگهای نژاد آکیتا را به وسیله این دو سگ به ایالات متحده آمریکا معرفی کرد.

هلن کلر در مجلهٔ آکیتا چنین می نویسد:"
370,پیکان (خودرو),"پیکان یک خودروی سواری است که از سال ۱۳۴۶ تا ۱۳۸۴ توسط ایران خودرو تولید می شد. ایران خودرو (بانام سابق ایران ناسیونال) به تولید پیکان تا سال ۱۳۵۷ ادامه داد. پس از انقلاب ۱۳۵۷، تولید پیکان کاهش یافت تا جایی که در اواخر دهه ۱۳۶۰ به مرز توقف تولید رسید. با این حال با تولید قطعات در داخل کشور حیات پیکان تا سال ۱۳۸۳ ادامه پیدا کرد و تیراژ این خودرو در زمان توقف تولید به بیش از ۲ میلیون دستگاه رسید.

بعد از چندین تلاش ناموفق برای ساخت اتومبیل های فیات در اوایل دهه ۱۳۴۰، قرارداد مونتاژ پیکان (آخرین مدل هیلمن هانتر؛ (کرایسلر) روتس ارو مدل ۱۹۶۶) در ایران بین شرکت ایران ناسیونال (ایران خودروی کنونی) و گروه صنعتی روتس (Group Rootes) انگلستان، که در حال ورشکستگی بود، بسته شد و تولید این خودرو پس از یک دهه تولید در انگلستان، در ایران شروع شد. طراحی اصلی پیکان کاری از شرکت تالبوت از زیر مجموعه های گروه روتس بود. یک سال بعد در سال ۱۳۴۷ شرکت آمریکایی کرایسلر توانست گروه صنعتی روتس را بخرد که تأثیری بر روند تولید پیکان در ایران نداشت و مدل های مختلف پیکان در ایران تولید می شد. در سال ۱۳۵۹ تولید پیکان با ظاهری جدید (معروف به چراغ بنزی) طراحی معروف کرایسلر بود در ایران آغاز شد. روند مونتاژ خودرو در ایران خودرو به همین ترتیب تا سال ۱۳۶۴ ادامه یافت و تا این سال کماکان قطعات اصلی از خارج وارد و شرکت ایران خودرو آن ها را مونتاژ می کرد، و در کنار آن قسمت هایی چون بدنه، رادیاتور، شیشه و کمک فنر عقب و جلو در ایران ساخته می شدند. در سال ۱۳۶۴ خط تولید پیکان در کرایسلر انگلستان متوقف شد و در شرکت پژو فرانسه ادغام شد و در نتیجه ایران خودرو با کاهش دستگاه انتقال قدرت اصلی مواجه شد و تولید پیکان از سقف بیش از ۷۰ هزار دستگاه در سال ۱۳۶۳ به سه هزار دستگاه در سال ۱۳۶۸ سقوط کرد. در این سال کارخانه پژو موافقت کرد ایران خودرو با بکار بردن سیستم تعلیق و موتور پژو ۵۰۴ بر روی بدنه پیکان، به تولید پیکان ادامه دهد که این روند در حدود شش سال دوام آورد. پس از آن با ساخت قطعات لازم در ایران، پیکان۱۶۰۰ در شهریور ماه ۱۳۷۱ تولید شد و تولید آن تا ۲۵ اردیبهشت سال ۱۳۸۴، در حدود ۱۳ سال، ادامه داشت.
همچنین در سال ۱۳۷۲ طرح پرتو تایپی از سوی ایران خودرو برای پیکان معرفی شد ولی هرگز به تولید انبوه نرسید. اما در سال ۱۳۷۳ نوعی پیکان موسوم به سپر جوشن تولید شد که فقط اندکی به آن طرح شبیه بود. یکسری از تغییرات دیگر که مربوط به طرح پیش نمونه بود نیز در سال های بعد در پیکان ها اجرا شد.
در روز ۲۵ اردیبهشت سال ۱۳۸۴ پس از گذشت ۳۸ سال و تولید دو میلیون و ۲۹۵ هزار دستگاه، تولید پیکان متوقف شد و آخرین پیکان تولیدی به موزه فرستاد شد. پس از آن تلاش های فراوانی برای ایجاد یک خودروی جایگزین برای این خودرو انجام شد. از جمله خودروهای جانشین می توان به ال۹۰، چری کیوکیو ۶، طرح ان پی (که منجر به خلق پژو ۲۰۶ صندوقدار شد)، پژو روآ، خودرویی بر اساس پلت فرم پژو ۴۰۵ (که نتیجه آن سمند شد) اشاره کرد که البته طرح های مذکور یا ناکام ماند یا مورد استقبال قرار نگرفت یا قیمت آن ها گران تمام شد.

استقبال ایرانیان از پیکان سبب شد در اوایل دهه ۱۳۵۰ مدل جوانان نیز که دارای حجم موتور مشابه، اما قدرت موتور بیشتر با سرسیلندر آلومینیومی بود به خط تولید پیکان اضافه شود.
پیکان جوانان بواسطه داشتن دو کاربراتور سرعت و شتاب بیشتری داشت و در قسمت جلو پنجره دارای چهار عدد چراغ جلو بود و در داخل خودرو در قسمت جلو داشبورد تفاوت هایی با مدل های معمولی داشت و با داشتن آمپر برق و فشار روغن در کنار درجه باک و دمای موتور جلوه خاصی داشت و علاقه مندانی را جذب خود کرده بود.

پیکان دولوکس یکی از معروف ترین مدل های پیکان بود. این نوع مدل از مدل های اولیه پیکان بود. برخی از مدل به صورت دنده اتوماتیک ساخته شد. سپر این نوع مدل از نوع شمشیری بود. این مدل برای قد بلندها که وارد ماشین می شدند دشواری هایی ایجاد می کرد. فرم بدنه این مدل از نوع کبریتی بود.

از سال ۱۳۵۹ پیکان با تغییری که کرایسلر در فرم ظاهری هانتر به وجود آورد، شامل تغییر کامل چراغ های جلو و عقب (به فرم بزرگ و یکپارچه کاملاً مستطیل)، پانل نشانگرهای مقابل راننده، تولید شد (این مدل در سال های ابتدایی تولید به پیکان چراغ بنزی معروف بود).

پس از انقلاب سال ۱۳۵۷، شرکت ایران خودرو از برادران خیامی گرفته شد و تحت مالکیت دولت قرار گرفت که نتیجه آن کاهش محصولات خانواده پیکان به دو نوع سدان و وانت شد. اما دولت با سرهم کردن قطعاتی که در انبار ایران خودرو از مدل های قبل باقی مانده بود این خودرو را ساخت.

پیکان کار نوعی از مدل های مخصوص پیکان بود. این نوع مدل در دهه ۵۰ در کارخانه ایران ناسیونال تولید شد. این نوع خودرو بنا به درخواست مشتریانی که محل کارشان صنعتی بود ساخته شد. این خودرو بعد از انقلاب هم تولید شد. موتور این نوع مدل از نوع مدل تخت بود که تقریباً شتاب بالایی داشت. چراغ دنده عقب این مدل از چراغ های ترمز و خطر و راهنما جدا بود.

در سال ۱۳۷۰ ایران خودرو با استفاده از سیستم تعلیق و موتور ۱۸۰۰ سی سی، پژو ۵۰۴ بر روی بدنه پیکان، نوع جدیدی از پیکان را که در ایران به پیکان پژویی معروف شد تولید نمود و تا ۶ سال به تولید آن ادامه داد.

این مدل پیکان به خاطر دارا بودن موتور پژو ۵۰۴ بر روی اتاق سبک پیکان از قدرت و شتاب کم نظیری برخوردار بود. شتاب عالی این خودرو در زمان تولیدش زبان زد عام شده بود به طوری که تعداد بسیاری ازین مدل ماشین به خاطر سرعت بالا و عدم آیرودینامیک مناسب با موتور، تصادفات زیادی به بار آورد.

شتاب اولیه این خودرو نسبت به پژو ۵۰۴ و حتی پژو ۴۰۵ هم بیشتر است و این به لطف بدنه سبک پیکان و موتور قوی پژو امکانپذیر شده است.

دلیل اصلی تولید این مدل پیکان خرید تالبوت توسط پژو بود که منجر به وقفه در تولید پیکان در کارخانه ایران خودرو شد، که پس از مدتی با پیشنهاد کارخانه پژو تعداد محدودی از موتورهای پژو ۵۰۴ که در فرانسه مانده بود به ایران فروخته شد و پیکان پژویی به مدت ۶ سال تولید و با اتمام موتورهای پژو ۵۰۴ تولید این خودرو به فراموشی سپرده شد.

بیشتر این ماشین ها در منطقه غرب کشور بوده و مورد علاقه مردم بومی این منطقه است.

تولید آن از شهریور ۱۳۷۱ با تولید موتور ۱۶۰۰ سی سی مگا موتور در ایران و استفاده از گیربکس هایی (از کشورهای آلمان( گتراگ 5 دنده آرژانتین که دستی ترمز در وسط کنسول قرار داشت و سرانجام تولید داخل ( نیرو محرکه )) اکسل های تولید ایران، آغاز شد و برای ۱۳ سال ادامه یافت.

در سال ۱۳۷۲ تصاویری از پیش نمونه تغییر چهره پیکان توسط ایران خودرو منتشرشد. ایران خودرو حتی آن را پیش فروش کرد. آینه بغل پلاستیکی، سپرهای جلو و عقب بلندتر، قالپاق های تغییر شکل یافته، افزودن یک باله کوچک روی در صندوق عقب و… این خودرو را نسبت به پیکان معمولی متمایز می کرد. اما پس از یک سال فقط سپرها و قالپاق های مدل پرتوتایپ (آن هم با طرحی متفاوت نسبت به پیش نمونه) روی پیکان قرار گرفتند که باعث تولید مدل سپر جوشن شد. سپر جوشن به واسطه ناهماهنگ بودن شکل سپر با بدنه خودرو زیاد موفق عمل نکرد و نهایتاً تولید آن به دلیل فروش پایین در سال ۱۳۷۸ متوقف شد. مدل وانت شامل نسخه سپر جوشن نمی شد.

اولین مصرف کننده نامدار پیکان امیرعباس هویدا، نخست وزیر ایران بود که تا آخرین روزهای صدارت، اتومبیل مرسدس بنز ضدگلوله خود را سوار نشد و پیکان سرمه ای رنگش را ترجیح داد و او بود که جمله «به امید روزی که هر ایرانی یک پیکان داشته باشد» را وارد تاریخ ایران کرد."
386,لاس وگاس,"لاس وگاس (که گاهی به اختصار ""وگاس"" خوانده می شود) پرجمعیت ترین شهر در ایالت نوادا واقع در ایالات متحده آمریکاست. این شهر به سبب داشتن مشهورترین قمارخانه ها، میخانه ها، روسپی خانه ها و هتل های معروف، یکی از بزرگ ترین مراکز سرگرمی در جهان به شمار می آید. لاس وگاس را پایتخت سرگرمی جهان می گویند.

نام این شهر در زبان اسپانیایی به معنی مراتع سبز است اما برخلاف نام آن به دلیل قرار گرفتن در صحرای نوادا آب و هوای خشک و بی آبی دارد.

لاس وگاس در ۱۹۱۱ میلادی به طور رسمی شهر اعلام شد و عنوان بزرگ ترین شهر تأسیس شده در آمریکا در قرن بیستم را دارد. نخستین ساکنان این شهر به سال ۱۸۵۴ مسیحیان فرقهٔ مورمون بودند که پس از سه سال اقامت آنجا را ترک می نمایند. از سال ۱۸۶۰ این منطقه به عنوان پایگاه نظامی ایالات متحده آمریکا بنام فورت بیکر به شمار می آمد.

در سال ۱۹۰۳ بخش عظیم این سرزمین که به خانمی بیوه به نام ""هلن استوارات"" تعلق داشت، به بهای ۵۵٬۰۰۰ دلار به شرکت راه آهن فروخته شد. این شرکت پس از دو سال در سال ۱۹۰۵ کل زمین را به علت کمبود آب و باران به بهای ۲۶۵٬۰۰۰ دلار از طریق حراج به فروش رساند که در نتیجه اولین پایه های ساختمانی و تأسیسات مسکونی توسط خریداران و مالکین زمین های لاس وگاس ریخته شد.

در سال ۱۹۳۱ تا ۱۹۳۵ اولین سد منطقه به اسم ""سد هوور"" ساخته شد. در طی این سال ها اجازه تأسیس مراکز سرگرمی و کازینو به طور رسمی برای این شهر صادر شد. نخستین مؤسس و پایه گذار کازینو شخصی به نام باگزی سیگل است که در سال ۱۹۴۱ وارد منطقه نوادا می شود. به تدریج نخستین هتل های مجهز به کازینو توسط سیگل در لاس وگاس احداث می شود.

در دههٔ پنجاه به علت آزمایش بمب اتمی در نزدیکی این منطقه باعث هجوم جماعت کثیری از گوشه های مختلف آمریکا به این منطقه برای مشاهده بمب اتمی شدند. کم کم کنترل شهر به دست مافیاهای حرفه ای درآمد و در این زمینه فیلم های جنایی و پلیسی فراوانی تهیه و به روی پرده آمد.

بزرگ ترین کازینوها و مراکز تفریحی بزرگسالان در این شهر، در بلوار لاس وگاس، جمع شده اند.
در آن دوران شهر لاس وگاس به صورت مرکز تردد و دید و بازدید و اجتماع درآمده و زبانزد مردم قرارگرفت؛ لذا کنترل شهر رفته رفته به دست مافیاهای حرفه ای درآمد که در این زمینه داستان های فراوانی به تحریر درآمده و فیلم های جنایی و پلیسی دربارهٔ زندگی و عاقبت و رقابت بین این مافیاهای نیز بر روی پرده سینماها مشاهده شده است. به ویژه آغاز و پایان زندگی آقای سیگل در چند سال اخیر نیز به صورت فیلم بر روی پرده آورده شده است. بخش پایانی ناخواسته زندگی سیگل بدین گونه بود: چون او در زمینه ساختمان سازی و معاملات و درآمدهای کازینو در بین شرکاء خائن شناخته شده بود، در نتیجه توسط باند مافیایی در «هاوانا» به قتل می رسد. بالاخره پس از دست به دست گشتن مکرر ساختمان و تأسیسات مربوط به هتل روز ۱۱ مارس ۱۹۴۷ هتل و کازینویی با چهره و نمای جالب توجهی به نام هتل فلامینگو افتتاح می گردد.

این ساختمان به علت دارا بودن سالن های مجلل کازینو و اتاق های مجهز به وسایل مدرن و شیک، شوهای متنوع و سرگرم کننده توسط هنرمندان و خوانندگان آن عصر مورد توجه جامعه خوشگذران آمریکایی و اروپایی قرار می گیرد. مساحت این ساختمان ۷۲۰۰ مترمربع است که ۴۰۰۰ متر مربع فضای کازینو را شامل می شود. این ساختمان دارای ۳۶۲۶ اتاق می باشد و هنوز با وجود قدیمی بودن یکی از مکان های دیدنی این شهر به شمار می آید.

شهر لاس وگاس به درستی دربردارنده بزرگترین کازینوهای جهان است. جمعیت این شهر تا سال ۲۰۰۸ بالغ بر ۵۵۸٬۳۸۳ نفر و جمعیت شهر و حومه بالغ بر ۱٬۸۶۵٬۷۴۶ نفر شمارش شده است. به طور کلی شهر لاس وگاس در جهان در نوع خود یکتا و بی نظیر است و سالیانه بیش از ۴۰ میلیون شهروند از دیگر ایالات آمریکا و نیز اروپا و آسیا از این شهر دیدن می کنند. یک چهارم درآمد مهم این شهر در درجه اول از راه مالیات کازینوها و سه چهارم بقیه از درآمد برنامه های نمایشی به زبان دیگر شوها، رستوران ها و فروش کالاهای توریستی و اجناس لوکس تأمین می شود. لازم به گفتن است که آوازها و آهنگ های خوانندگان مشهور و معروف چند دهه گذشته مثل الویس پریسلی، دین مارتین، فرانک سیناترا و سامی دیویس در فضای آسمان آبی این شهر در کازینوها و سالن های هتل ها و پارک های سبز و خرم با آبشارهای روان توأم با رقص و کرشمه آب نماها به گوش رهگذران و تماشاگران می رسد و دوران طلایی خدایان هنر و موسیقی را زنده جلوه می نمایاند.
ساکنان معروف این شهر: آندره آغاسی، تنیس باز معروف، «کاریزما کارپنتر» «Charisma Carpenter» هنرپیشه سینما هستند. در حال حاضر حدود ۳۶ هتل و کازینو مشهور در این شهر وجود دارد.
در ۲ اکتبر ۲۰۱۷ در این شهر در حین برگزاری یک کنسرت عملیات تروریستی انجام شد که منجر به کشته شدن حداقل ۵۸ نفر و زخمی شدن بیش از ۵۰۰ نفر شد."
396,بهره هوشی,"بهرهٔ هوشی یا هوش بهر (IQ) روشی برای سنجش هوش انسان است. در فارسی گاهی به اشتباه آن را ضریب هوشی می نامند. ضریب (به انگلیسی:Coefficient)، یک عامل ضربی در برخی از جمله های یک عبارت ریاضی است که معمولاً یک عدد است؛ در حالی که بهره یا خارج قسمت (به انگلیسی:Quotient) حاصل تقسیم یک عدد (در این جا سن ذهنی) بر عددی دیگر (در این جا سن زمان شناختی یا تقویمی) است. بهرهٔ هوشی عددی با میانگین ۱۰۰ و انحراف معیار ۱۵ می باشد. از این رو در رده بندی و تقسیم هوش، به صورت میانگین نزدیک ۷۰٪ از مردم دارای هوش میانه، ۱۲٪ هوش بالاتر از میانه، ۲٪ درصد بسیار باهوش و ۱٪ افراد برگزیده را دربرمی گیرند. همین روند دربارهٔ افراد کم هوش، واپس ماندهٔ ذهنی و… در سوی دیگر پابرجا است.

برای به دست آوردن بهرهٔ هوشی یک انسان، از وی آزمون های گوناگونی برای ارزیابی قابلیت های ذهنی وی گرفته می شود.
هر آزمون بخشی از ویژگی های مغزی فرد را که در زیر بخشی از آنها فهرست شده اند را می آزماید و سپس از روی آنها با نگرش به سن فرد، بهرهٔ هوشی حساب می شود.

یکی از روش های رایج برای اندازه گیری بهره هوشی در ایران استفاده از ابزار ماتریس های پیش رونده ریون است (به انگلیسی: Raven) این آزمون که در سال ۱۹۳۸ توسط پن روز و ریون ساخته شده است دارای ۶۰ سؤال تصویری است و از پنج سری ۱۲ تایی (سریهای A,B,C,D,E) تشکیل شده است. سوالات تست هوش ریون بدین شکل هستند که می بایست از میان ۶ تا ۸ تصویر جداگانه، تصویری را انتخاب کنید که تصویر ماتریس هر سؤال را تکمیل کند. معمولاً در دوره های مختلف سنی این آزمون از افراد گرفته می شود و این بدین معنی است که سن فردی که تست ها را تکمیل می کند در ارزیابی بهره هوشی اهمیت بالایی دارد.که در این تست بالاترین طبقه، طبقه بهره هوش بالای ۱۲۷ هست که جزو افراد ممتاز و نخبه قرار می گیرند.

از زمانی که مطالعات زیادی در حوزهٔ روان شناسی شخصیت حاصل شد و انواع هوش و نظریه هوش های چندگانه برای افراد کشف و تعریف شد، آزمون های هوش از بررسی آی کیو فراتر رفت. از جمله انواع هوش می توان به





اشاره کرد.



Wikipedia contributors, ""Intelligence quotient,"" Wikipedia, The Free Encyclopedia
۴- رد، نقد، آسیب شناسی و شرح طرح جامع پذیرش و آموزش وکالت، سعید صالح احمدی، انتشارات گالوس، ۱۳۹۷."
398,راننده تاکسی,"راننده تاکسی فیلم مهیج روان شناسانه نئو نوآر آمریکایی به کارگردانی مارتین اسکورسیزی و نویسندگی پل شریدر و محصول سال ۱۹۷۶ است. فیلم برداری آن در شهر نیویورک، کمی بعد از پایان جنگ ویتنام انجام شده است. رابرت دنیرو، جودی فاستر، آلبرت بروکس، سیبل شفرد، هاروی کایتل، لئونارد هریس و پیتر بویل ستارگان این فیلم هستند.

این فیلم به عنوان یکی از مهم ترین و جنجال برانگیزترین فیلم های تاریخ سینما و همچنین توسط منتقدان، کارگردانان و مخاطبان به عنوان یکی از بهترین  فیلم های تمام ادوار شناخته می شود. اگرچه این فیلم نامزد ۴ جایزهٔ اسکار (بهترین فیلم، بهترین هنرپیشهٔ مرد برای رابرت دنیرو، بهترین هنرپیشهٔ مکمل زن برای جودی فاستر، و بهترین موسیقی فیلم) شد، ولی نتوانست هیچ کدام را تصاحب کند. درعوض، با درخشیدن در جشنواره بین المللی فیلم کن، توانست جایزهٔ نخل طلای این جشنواره را ازآنِ خود کند؛ جایزه ای که در بسیاری از نظرسنجی ها از جمله در نظرسنجی سال ۲۰۱۹ منتقدان ایندی وایر به عنوان برترین جایزه نخل طلای تمام ادوار جشنواره بین المللی فیلم کن برگزیده شد
همچنین در سال ٢٠١٢ طی نظرسنجی نشریه معتبر سایت اند ساوند از دید کارگردانان ، پنجمین فیلم برتر تاریخ سینما انتخاب شد. 

با وجود نامزد شدن رابرت دنیرو به خاطر بازی در نقش تراویس بیکل ۲۶ ساله برای دریافت اسکار، پیتر فینچ به خاطر فیلم ""شبکه""، کار برجستهٔ سیدنی لومتِ فقید این جایزه را دریافت کرد. به علاوه، بازی جودی فاستر ۱۲ ساله در نقش روسپی خردسال در این فیلم باعث شهرت او شد؛ اجرایی که برایش جایزهٔ بهترین بازیگر نوپای بفتا (آکادمی هنرهای فیلم و تلویزیون بریتانیا) را نیز به ارمغان آورد. البته حضور کودکی خردسال (جودیِ ۱۲ساله) در فیلمی با صحنه های خشن و غیراخلاقی، حواشی و انتقاداتی را نیز برای فیلم به دنبال داشت.

تراویس بیکل (رابرت دنیرو) شخصیت اصلی این فیلم جوان ۲۶ ساله تنها و افسرده و عضو سابق نیروی دریایی ایالت متحده است که به تنهایی در نیویورک زندگی می کند. وی از بی خوابی مزمن رنج می برد، برای فرار از بی خوابی شغل تاکسی رانی در شب را انتخاب می کند و بیشتر با جنایت ها در سطح شهر نیویورک آشنا می گردد. در این میانه تراویس شیفته بتسی (سیبل شفرد) که یکی از داوطلبان حاضر در دفتر انتخاباتی سناتور چالز پَلِنتاین، که نامزد انتخابات ریاست جمهوری است، می شود. پس از تماشا کردن تعاملات بتسی با همکارش تام از پنجره، تراویس به بهانه داوطلب شدن وارد می شود تا با بتسی گفتگو کند و او را به قهوه دعوت کند. با وجود اینکه بتسی در ابتدا از روی کنجکاوی به شخصیت تراویس علاقه مند می شود، به علت عدم رفتار مناسب از سوی تراویس، او را رد می کند. رفتار نامناسب تراویس در دعوت کردنِ بتسی به دیدن یک فیلم پورن در سینما (که خود تراویس به طور مرتب می بیند) به اوج می رسد.

پس از ناامید شدن از بتسی، روند فروپاشی روانی که در تراویس آغاز شده بود، سرعت می گیرد. بدین ترتیب تراویس بنا را بر این می گیرد که با خشونت جلوی فساد را بگیرد و جامعه ای را که برای دفاع از آن در جنگ ویتنام شرکت کرده است را، دوباره نجات دهد. در همین راستا، او تمرینات بدنی را آغاز می کند و تعدادی اسلحه از یک دلال اسلحه های غیرمجاز می خرد. یکی از معروف ترین صحنه های فیلم موقعی رخ می دهد که تراویس در مقابل آیینه به تمرین با اسلحه های خود مشغول است و به طرز تهدیدآمیزی به خود در آینه می گوید «داری با من حرف می زنی؟ تو داری با من حرف می زنی؟! … حالا ما با هم حرف می زنیم!» و اسلحه مخفی خویش را از توی آستین بیرون می کشد.

از دیگر شخصیت های فیلم ایریس (جودی فاستر)، دختر روسپی ۱۲ساله ای است که تراویس برای اولین بار در ابتدای فیلم، هنگامی که ایریس برای فرار از دست قواد خود به تاکسی تراویس وارد می شود، او را می بیند. منتها تراویس هیچ عکس العملی دربرابر قواد ایریس که او را به زور از تاکسی خارج می کند، از خود نشان نمی دهد. تراویس برای بار دوم در میانهٔ فیلم، ایریس را در خیابان می بیند؛ که او این بار به دلیل تحولات روحی، خود را به شکل منجی می بیند و برای جبران بی تفاوتی خود در دیدار قبل، سعی در قانع کردن ایریس به فرار و برگشتن به زندگی عادی می کند.

در این حین تراویس علاقه خاصی به دنبال کردن اخبار مربوط به سناتور پیدا کرده است. این علاقه به طرز خاصی تهدیدآمیز است و به نظر می آید که تراویس سناتور را به گونه ای در شکست عشقی خویش دخیل می بیند. در نهایت نیز تراویس در یکی از گردهمایی های تبلیغاتی سناتور به طور مسلح و به قصد ترور سناتور حضور پیدا می کند. منتها پس از شناسایی شدن توسط مأمورین امنیتی فرار کرده و به آپارتمان خود بر می گردد. پس از این اقدام نافرجام، به روسپی خانه ای که ایریس در آن کار می کند می رود و با اسلحه هایی که خریده است با جاکش، صاحب روسپی خانه و مشتری ایریس درگیر می شود. این درگیری های خشونت آمیز در نهایت به کشته شدن این سه نفر و زخمی شدن تراویس می انجامد. در نهایت تراویس با خونسردی سعی به خودکشی با شلیک کردن به سر خود دارد، که به دلیل خالی بودن تفنگ نافرجام می ماند. پس از ناموفق بودن خودکشی، تراویس زخمی در کنار آیریس گریان منتظر می ماند تا پلیس سر برسد.

قسمت پایانی فیلم با نشان دادن تراویس (که در حال گذراندن دوران نقاهت خود است) در حال خواندن نامه ای که پدر و مادر آیریس در آن از او به عنوان قهرمان و منجی دخترشان تشکر کرده اند، شروع می شود. صحنه پایانی فیلم برخورد دوباره تراویس که بر سر کار قبلی خود بازگشته است و بتسی به عنوان مسافر است. در این صحنه علی رغم تراویس با بی توجهی به اشاره بتسی به اخبار مربوط به حادثه، قهرمان بودن خود را رد می کند؛ و در نهایت بدون دریافت کرایه، بتسی را جلوی خانه اش پیاده می کند. فیلم با تصویر جلب شدن توجهِ تراویس به شیئی نامشخص در آینهٔ تاکسی خود در حالی که از بتسی دور می شود، پایان می یابد.


دونظر متفاوت راجع به پایان فیلم وجود دارد. نظر اول مبتنی بر این است که قسمت پایانی فیلم که ممکن است رؤیای هنگام مرگ تراویس باشد در واقع نشانی از رستگاری اوست.
نظر دیگر مبتنی بر این است که نه تنها پایان فیلم رؤیا نیست بلکه اشاره ای کنایه آمیز به بازی سرنوشت است. تراویس در حالی به عنوان قهرمان توسط رسانه ها مورد تشویق قرار می گیرد که اگر کمی در تلاش اولیه خود موفق تر می بود به عنوان قاتل روانی سناتور شناخته می شد. به همین صورت کسی به عنوان شهروند نمونه معرفی می شود که تمایلات تندرو و خشونت طلبانه دارد.

مارتین اسکورسیزی، کارگردان فیلم، امکان رؤیای تراویس بودن پایان فیلم را رد نکرده است. منتها او اشاره می کند که جلب شدن توجه تراویس به شیئی نامشخص در صحنه پایانی فیلم نشانی از امکان بازگشت او به تمایلات خشونت طلبانه او دارد. او تراویس را به بمبی ساعتی که هر لحظه امکان انفجارش وجود دارد تشبیه می کند به این معنا که او در پایان فیلم درمان نشده است و احتمالاً ""دفعهٔ بعدی"" یک قهرمان نخواهد بود. در خلاصه باید بگوییم نبوغ ذاتی اسکورسیزی توانست یکی از بهترین و ماندگار ترین فیلم های تاریخ رابسازد.

جان هینکلی جونیور با تأثیر گرفتن از این فیلم، با هدف تحت تأثیر قرار دادن جودی فاستر به جان رونالد ریگان رئیس جمهور وقت ایالات متحده سوءقصد کرد که منجر به زخمی شدن وی و همراهانش شد. هینکلی که در خیال خود عاشق فاستر شده بود، دست کم ۱۵ بار فیلم را تماشا کرد. فیلم ""راننده تاکسی"" در دادگاه او نیز برای قضات پخش شد.

سایت نقد فارسی به نقل از هنر هفتم

نقدی بر فیلم راننده تاکسی"
408,بوئینگ,"بوئینگ شرکت هوافضا و صنایع دفاعی آمریکایی است، که در سال ۱۹۱۶ توسط ویلیام بوئینگ در شهر سیاتل، واشینگتن تأسیس شد.

در طول دهه های گذشته همواره تمرکز اصلی این شرکت بر تولید هواپیماهای مسافربری معطوف بوده است. شرکت بوئینگ در سال ۱۹۹۷ با خریداری شرکت مک دانل داگلاس به بزرگترین شرکت هوافضای جهان تبدیل شد. این شرکت دومین شرکت صنایع دفاعی جهان می باشد، همچنین بزرگترین صادر کننده کالا و خدمات در ایالات متحده محسوب می شود. 

دفتر مرکزی بوئینگ در ساختمان بوئینگ، در شهر شیکاگو، ایلینوی قرار دارد. بخشی از سهام این شرکت در بازار بورس نیویورک معامله می شود و جزئی از میانگین صنعتی داو جونز به شمار می آید. شرکت بوئینگ مالک ۴ شرکت تابعه هواپیماهای تجاری بوئینگ، بوئینگ دیفنس اسپیس اند سکیوریتی، بوئینگ کپیتال و گروه خدمات بوئینگ می باشد.

ویلیام بوئینگ در ماه مارس سال ۱۹۱۰ شرکت گرین وود تیمبر را تأسیس کرد و ۲ سال بعد شرکت شیپ یارد را خریداری کرد و مقدمات تأسیس یک کارخانه هواپیماسازی را فراهم نمود. ویلیام بوئینگ ابتدا در مورد صنعت چوب در دانشگاه ییل تحصیل می کرد و این تجربه او را در اجرای طرح هایش و نیز ساخت هواپیما یاری نمود. در تاریخ ۱۵ ژوئیه ۱۹۱۶ بزرگترین شرکت هواپیماسازی حال حاضر جهان، با سرمایه ۱۰۰ هزار دلار تأسیس شد. این در حالی بود که اولین هواپیمای تولید شده توسط این شرکت کمتر از ۸ متر طول داشت و تا ارتفاع ۹۰۰ پایی پرواز می کرد. ویلیام بوئینگ در ابتدا آن را شرکت محصولات هوایی پسفیک نام نهاد و یک سال بعد نام آن را به شرکت هواپیمایی بوئینگ تغییر داد. در سال های اولیه فعالیت بوئینگ به ساخت هواپیماهای کوچک برای نیروی دریایی ایالات متحده آمریکا اقدام نمود که این هواپیماهای کوچک با هدف حمل و انتقال بسته های پستی طراحی و ساخته می شدند. این هواپیماها به نام مدل سی شهرت یافتند.

در سال ۱۹۱۹ اولین هواپیمای تجاری بوئینگ به نام بوئینگ بی-۱ به پرواز درآمد. طی دهه بعد بوئینگ درصدد تغییر استاندارد موتورهای هواپیما از سیستم خنک کاری آبگرد، به هواگرد بود و مدل ای-۴۰ را پس از اعمال این تغییرات تولید کرد. در این دهه بود که هواپیمای بمب افکن توسط دونالد داگلاس طراحی شد و بوئینگ شرکت دولفین را که متعلق به او بود، خریداری نمود و تولید مجموعه هواپیماهای جنگنده را نیز در دستور کار خود قرار داد. در سال ۱۹۲۹ بوئینگ اقدام به خریداری چند شرکت بزرگ هواپیماسازی نمود، که عبارت بودن از: پرت اند ویتنی، همیلتو استاندارد، ووت و یونایتد ایر ترانسپورت. در سال ۱۹۳۰ هواپیمای بوئینگ مدل بی-۱-ای با ۴ سرنشین، سپس مدل بوئینگ-۸۰ با ۱۲ سرنشین به پرواز درآمد. گرچه هم زمان با رشد و رونق شرکت در سال ۱۹۳۴ به دلیل قانونی که به تصویب رسیده بود، ویلیام بوئینگ سهم خود را فروخت و این شرکت را رها کرد، اما همچنان تا پایان عمر به ارائه مشاوره به شرکت بوئینگ ادامه داد. در سال ۱۹۳۷ هواپیمای مسافربری بوئینگ ۳۰۷ ساخته شد، که در زمان خود انقلابی در عرصه هواپیماهای تجاری به شمار می آمد. این هواپیما قادر بود تا ارتفاع ۶ هزار پایی پرواز نماید. در خلال جنگ جهانی دوم شرکت بوئینگ اقدام به تولید انبوه بوئینگ بی-۱۷ فلایینگ فورترس و بمب افکن مدل بوئینگ بی-۲۹ نمود. ۱۵ سال بعد نیز بمب افکن پیشرفته بی۵۲ طراحی و ساخته شد. در همان سال (۱۹۵۷) اولین هواپیمای مجهز مسافربری مدل ۷ به عنوان بوئینگ ۷۰۷ به بازار عرضه شد. طی دهه بعد مدل های بوئینگ ۷۲۷، بوئینگ ۷۳۷ و بوئینگ ۷۴۷ نیز یکی پس از دیگری به بازار حمل و نقل هوایی جهان ارائه شدند. در این سال ها بوئینگ در ساخت موشک و سفینه های فضایی نیز وارد شده بود و با سازمان فضایی آمریکا (ناسا) همکاری نزدیک داشت. در سال ۱۹۷۴ پس از تجربه ساخت موفق آپولو، سفینه مارینر ۱۰ ساخته و به ناسا تحویل داده شد. در سال ۱۹۹۰ بوئینگ ۷۳۷ با فروش ۱٫۸۳۲ فروندی، به عنوان پرفروش ترین هواپیمای جهان مطرح شد، در حالی که بوئینگ در سال های قبل و بعد از آن، به طراحی و ساخت و عرضه مدل های بوئینگ ۷۵۷، بوئینگ ۷۶۷، بوئینگ ۷۷۷ و در سال ۲۰۰۵ بوئینگ ۷۸۷ پرداخت.

بوئینگ اولین و بزرگترین شرکت هواپیمایی جهان در ساخت هواپیماهای تجاری و دومین شرکت بزرگ در ساخت سیستم های دفاعی جهان است. حوزه فعالیت بوئینگ محدوده گسترده ای از سیستم ها، محصولات و خدمات فضایی و تجهیزات دفاعی را در زمینه طراحی، تولید و پشتیبانی هواپیماهای تجاری، جنگنده ها، بمب افکن ها، موشک ها، سفینه های فضایی، ماهواره ها، جنگ افزارها و فناوری های مختلف نظامی و دفاعی در برمی گیرد.

۵ حوزه اصلی فعالیت بوئینگ:

عمده ترین محصولات تجاری در این زمینه، خانواده هواپیماهای مسافربری سری ۷ از ۷۰۷ تا ۷۸۷ است. حدود ۱۲ هزار هواپیمای تجاری یعنی مسافربری و باربری در جهان وجود دارد، که ۸۵٪ آنها، متعلق به شرکت آمریکایی بوئینگ است.

طراحی، مونتاژ و پشتیبانی سیستم های دفاعی و تولید انواع هلیکوپترها و جنگنده های نظامی در این حوزه قرار می گیرد.

گروه مهندسی، فناوری و عملیات، شرکت بوئینگ، یک پشتوانه قوی، برای سازمان فضایی آمریکا است، که در جهت طراحی و ساخت و عملیات شاتل های فضایی و ایستگاه بین المللی فضایی، فعالیت می کند.

به طور کلی این حوزه، از واحدهای کسب و کار بوئینگ، پشتیبانی می کند و استراتژی رشد را در جهان با فراهم آوردن افراد، فناوری ها، فرایندها و عملکردهای مناسب، در زمان مناسب و مکان مناسب در سطح شرکت، فراهم می آورد.

شرکت سرمایه گذاری بوئینگ، در جهت فراهم آوردن و تسهیل عملیات بانکی و پشتوانه واحدهای کسب و کار اصلی، در زمینه تجاری و دفاعی، تأسیس شده است.

گروه خدمات بوئینگ، به واحدهای کسب و کار بوئینگ امکان می دهد، تا بر رشد سودآور تمرکز کنند؛ چرا که تمامی خدمات زیرساختی، شامل: خدمات تسهیلاتی، پرسنلی، جذب و استخدام، برنامه های رفاهی، ایمنی، آتش نشانی، عملیات کارگاهی، حمل ونقل و نظیر آن را، فراهم می سازد.

رهبری و توسعه شرکت، جزء ارزش ها و فعالیت های اصلی شرکت بوئینگ است. در مدل مدیریتی شرکت بوئینگ بر پیشبرد عملکرد، از طریق رشد و توسعه بهره وری و رهبری تأکید شده است.

شرکت بوئینگ دارای یک مرکز رهبری است، که رویکرد توسعه رهبری، در آنجا مُدون شده، سپس عرضه می شود. این رویکردها، عبارت است از:

شرکت بوئینگ در سال ۲۰۰۷ با فروش ۶۱٫۵ میلیارد دلاری و سود ۲٫۲ میلیارد دلاری، در جایگاه ۲۸ در فهرست فرچون ۵۰۰ از پانصد شرکت برتر جهان، قرار داشت. بخش فروش هواپیماهای بوئینگ، بیش از ۹۰ کشور را پوشش می دهد. ۷۰٪ هواپیماهای تجاری تولید شده به خارج از ایالات متحده فروخته می شود. ۷۵٪ هواپیماهای تجاری جهان نیز توسط بوئینگ تأمین می گردد. حدود نیمی از فروش این شرکت به حوزه هواپیماهای تجاری برمی گردد. شرکت بوئینگ با ۲۲ هزار تأمین کننده جهانی، قرارداد دارد، همچنین به عنوان بزرگترین پیمانکار سازمان فضایی آمریکا محسوب می شود.

بیش از ۱۵۹ هزار نفر از کارکنان این شرکت در ایالات متحده آمریکا و ۷۰ کشور دیگر فعالیت می کنند. از این تعداد حدود ۴۰٪ در بخش هواپیماهای تجاری، ۴۴٪ در بخش سیستم های دفاعی و بقیه در سایر حوزه ها اشتغال دارند. شرکت بوئینگ جامع ترین و بزرگترین آموزش های هوایی را چه در زمینه تعمیر و نگهداری و چه کارکنان پرواز، در بازار هواپیماهای ۱۰۰ صندلی و بالاتر، ارائه می دهد.

تعداد کارکنان شرکت بوئینگ در حال  حاضر بیش از ۱۷۰ هزار نفر برآورد شده است. جدول زیر که شمار کارکنان این شرکت را در هر یک از ایالت هایی که بوئینگ در آن ها شعبه فروش یا کارخانجات تولیدی دارد، نشان می دهد. این فهرست در سال ۲۰۰۶ تنظیم شده است.

در جدول زیر شمار پرسنل بوئینگ، در بخش های مختلف، با توجه به ساختار سازمانی این شرکت، مشخص شده است. این جدول ظرفیت هر بخش یا شرکت تابعه بوئینگ را مشخص می نماید.

مدیرعامل کنونی شرکت، جیمز مک نرنی است و از سال ۲۰۰۱ به عنوان عضو هیئت مدیره و از ۲۰۰۵ به عنوان مدیرعامل بوئینگ، مشغول به کار شده است. سابقه مدیریتی مک نرنی، بسیار درخشان است. او همچون بنیان گذار شرکت، ویلیام بوئینگ، دانش آموخته دانشگاه ییل است و مدرک ام بی ای را، از دانشگاه هاروارد اخذ کرده است.

وی ۱۹ سال در جنرال الکتریک مشغول به کار بود و قبل از پیوستن به بوئینگ، مدیرعامل شرکت ۳ام بود. او کارکنان را منبع اصلی قدرت بوئینگ می داند و بر این باور است، که دیدگاه های متنوع آنان، در تولید خلاقانه محصولات به شرکت کمک می کند؛ شرکتی که همه با تعهد بر توسعه مستمر در آن گردآمده اند.

در حال حاضر (۲۰۱۴) هیئت مدیره شرکت بوئینگ از افراد زیر تشکیل شده است."
413,ارغوان رضایی,"ارغوان رضایی (زاده ۱۴ مارس ۱۹۸۷ در سنت اتین فرانسه) بازیکن حرفه ای تنیس ایرانی تبار مقیم فرانسه و مشهور به ملکه تنیس ایران است. او تا به حال موفق به شکست دادن تنیسورهای مطرحی مانند ژوستین انه، دینارا سافینا، ماریا شاراپووا، ویکتوریا آزارنکا، فرانچسکا اسکیاوونه، کارولین وزنیاکی، فلاویا پنتا، ماریون بارتولی، یلنا یانکوویچ و آی سوگی یاما شد. بالاترین رده او در رتبه بندی جهانی رده ۱۵ بوده است که در ۱۱ اکتبر ۲۰۱۰ به دست آمد.بسیاری از مفسران ورزشی، منتقدان تنیس، بازیکنان گذشته و حال، وی را که موفق شده بسیاری از بزرگان و نامداران تنیس جهان رو شکست دهد. یکی از برترین تنیسورهای تاریخ جهان می دانند.رضایی با تیم ملی ایران در بازی های اسلامی بانوان ۲۰۰۱ و ۲۰۰۵ مدال طلا را کسب کرده است.

رضایی برای اولین بار در سال ۲۰۰۴ در مسابقات گرونوبل با مارتینا مولر روبرو شد و نایب قهرمانی را به دست آورد.
رضایی در اولین مسابقه قهرمانی خود در کاپ استانبول ۲۰۰۷ با شکست در مقابل النا دیمنتیوا نایب قهرمان شد. او با غلبه بر تنیس بازان سرشناسی چون ماریا شاراپوا و ونوس ویلیامز پدیده این مسابقات لقب گرفت اما در دیدار پایانی این مسابقات به دلیل آسیب دیدگی از ادامه دادن مسابقه خودداری کرد.
رضایی در ۸ نوامبر ۲۰۰۹ در فینال مسابقات قهرمانان انجمن تنیس زنان در مقابل ماریون بارتولی به پیروزی ارزشمندی دست یافت و کاپ قهرمانی را بالای سر برد.

رضایی در مسابقات آزاد مادرید در ۱۶ می ۲۰۱۰ توانست به مقام قهرمانی برسد، او در این رقابت ها به ترتیب بر ژوستین انه، کلارا زاکوپالووا، آندرئا پتکوویچ، یلنا یانکوویچ و لوسی سافارووا غلبه کرد تا پا به دیدار نهایی بگذارد و در دیدار نهایی بر ونوس ویلیامز تنیس باز آمریکایی و قهرمان تنیس دونفره ویمبلدون، تنیس آزاد استرالیا و تنیس آزاد آمریکا و برنده ۳ مدال طلای المپیک و نفر شماره دو تنیس زنان غلبه کرد تا عنوان قهرمانی را به دست آورد. رضایی پس از این مسابقات در آخرین رتبه بندی تنیس بازان جهان با پنج پله صعود در رده ۱۶ ایستاد. با این وجود او تا ماه می سال ۲۰۱۰ در هیچ یک از گرنداسلمها به جمع هشت نفر برتر، راه پیدا نکرده است. رضایی در ۱۰ ژوئیه ۲۰۱۰ به فینال مسابقات آزاد سوئد رسید و بر گیسلا دالکو شماره یک تنیس سال ۲۰۱۰ زنان غلبه کرد. رضایی در همین سال در سینسیناتی مسترز حضور پیدا کرد. رضایی در آخرین مسابقه خود در آزاد تگزاس نایب قهرمان شد.

وی در سال ۲۰۰۳ برای اولین حضور خود در مسابقات بین المللی از سوی فدراسیون جهانی تنیس در فرانسه دعوت شد. رضایی در سال ۲۰۰۶ در یک چهارم فینال در پالرمو، هاسسلت و کلکتا؛ دورهٔ سوم در آزاد فرانسه و دورهٔ چهارم در آزاد آمریکا به ردهٔ ۴۹ در رده بندی تنیس انجمن تنیس زنان جهان رسید. نقطهٔ اوج وی در سال ۲۰۰۷، با شکست ماریا شاراپووا در استانبول شکل گرفت. او بعد از رسیدن به دورهٔ سوم در ویمبلدون و دورهٔ دوم در آزاد آمریکا، برای اولین بار در هر چهار گرَند اسلم در یک سال شرکت کرد و در سال ۲۰۰۸ به دورهٔ دوم آزاد اوکلند رسید. رضایی در امتداد نتایج خود در سال ۲۰۱۰ به ردهٔ ۲۱ رده بندی فدراسیون جهانی تنیس رسید.

پدر ارغوان، ارسلان رضایی که خودش مکانیک اتومبیل بود نقش مربی او را دارد. تنیس را در سن ۸ سالگی آغاز کرد. مادر او نوشینه که تن درمان کار است همیشه همراه ارغوان سفر می کند. ارغوان دارای یک برادر و یک خواهر است. او به سه زبان فارسی، انگلیسی و فرانسوی مسلط است و غذای مورد علاقه او کباب است. خودش می گوید که اگر تنیس بازی نمی کرد، دنبال تحصیلات فیزیک نجومی می بود، که حتماً بعد از اتمام تنیس حرفه ای آن کار را خواهد کرد.

ارغوان رضایی، چندین بار به ایران سفر کرده است. او در مراسمی که برای تقدیر از ایرانیان خارج از برگزار شده بود، راکت های خود را به محمود احمدی نژاد، رئیس جمهور هدیه کرد. این صحنه در فیلم تبلیغاتی محمود احمدی نژاد برای انتخابات ریاست جمهوری دهم به نمایش درآمد. ویدئوی صحبت های او از شبکه های ماهواره ای دولت ایران پخش شد. پدر وی در گفتگویی با بی بی سی فارسی اعلام کرد: «ارغوان این دو راکت را به آقای احمدی نژاد نداد، به ملت ایران داد. او این راکت ها را به مردم ایران به این خاطر داد که بگوید من با این راکت ها در میدان ها می جنگم و الا آقا احمدی نژاد یک کسی هست که تمام می شود و می رود، اما این راکت های تنیس برای ملت ایران است.»

در مصاحبه دیگری که از سایت فرارو منتشر شد، ارغوان رضایی در رابطه با اهدا کردن راکت های تنیسی به احمدی نژاد گفت: «ما را به یک مهمانی دعوت کردند. به عنوان یک نخبه ایرانی دعوت شده بودم و باید کاری می کردم و آن راکت ها را دادم. من آن راکت ها را به مردم ایران کادو کرده بودم و اصلاً این نبود که من این کار را برای شخص خاصی انجام داده باشم.»

در ادامه ارغوان رضایی در پاسخ به این سؤال که چرا همان زمان این موضوع را تکذیب نکردید، گفت: «من همان زمان هم عنوان کردم که این به مردم ایران تعلق دارد. اجازه بدهید من داستان را برای شما توضیح بدهم. ما را به عنوان یک نخبه ایرانی خارج از کشور دعوت کردند. من هم گفتم وقتی دعوت می کنند یک کادویی تهیه کنم. درست است که فرانسه بهترین عطرهای دنیا را دارد ولی من که نمی توانستم عطر کادو بدهم. من به دیدن کسی می رفتم که رئیس جمهور ایران بود. کاری ندارم که چه شخصی رئیس جمهور بوده و هر کسی هم جای احمدی نژاد بود این کار را انجام می دادم. من اصلاً دنبال کار سیاسی نیستم. همان زمان هم به آقای احمدی نژاد گفتم که این راکت ها برای من خیلی باارج از کشور نسبت به او تند بوده، به طوری که خودش گفت: «درگیری های زیادی پیدا کردیم و خیلی به ما توهین کردند. آن ها در انتخابات از کادوی من سوء استفاده کردند و این برای من گران تمام شده بود. خیلی به ما توهین کردند. هر چی خواستند بگویند به ما گفتند. این کار دموکراسی واقعی نبود. من گفتم که این راکت ها متعلق به مردم ایران است و برای مردم ایران جنگیدم ولی متأسفانه از حرف های من سوء استفاده شد. ایرانی های هر کشوری که می رفتم از من در این باره می پرسیدند و مجبور بودم برای همه توضیح بدهم. آخر من در این ماجرا ذی نفع نبودم.»

ارغوان رضایی در رابطه با رانندگی مردم ایران نیز گفت: «رانندگی مردم ایران واقعاً وحشتناک است. همیشه می گوییم که ما ایرانی ها به بزرگترهای خودمان احترام می گذاریم آنوقت من یک سؤال دارم، پس چرا هنگام رانندگی هیچ کدام به دیگری احترام نمی گذاریم؟»

در ژوئن ۲۰۱۱ خبرگزاری های فارسی به نقل از پایگاه خبری سوپراسپارت نقل کردند که ارغوان رضایی از پدرش ارسلان رضایی به اتهام اخاذی شکایت کرده و در آن شکایت به «اذیت و آزار، خشونت و تهدید به مرگ» از طرف پدرش نیز اشاره کرده اما گزارش های اولیه از نبود شواهدی برای اثبات این مدعا حکایت می کردند. پیش از این هم پدر ارغوان رضایی در برخوردی با دوست پسر ارغوان وی را به برخورد فیزیکی تهدید کرده بود و به همین خاطر از حضور در ورزشگاه ها منع شده بود.

ارغوان رضایی دارای ضربه های سخت با قدرت بسیار زیاد است که اغلب بازیکنان که در مقابل او قرار می گیرند به این نکته استناد می کنند."
434,قیمه,"خورش قیمه از غذاهای آشپزی ایرانی است. این خورش در میان ایرانیان غذایی پرطرفدار است
برای طبخ آن از رب گوجه فرنگی و پیاز سرخ شده، لپه، گوشت قرمز سیب زمینی به همراه لیموی خشک (لیمو امانی) به عنوان طعم دهنده استفاده می شود. ادویه ای که معمولاً در اواخر زمان طبخ به آن اضافه می شود دارچین است. این خورش به همراه پلو سرو می شود.

همچنین در برخی مناسبت های مذهبی در کشور ایران نیز به عنوان نذری تهیه و توزیع می شود. بهترین نوع گوشت برای خورش قیمه گوشت مغز ران گوساله یا گوشت سردست گوسفندی است. البته نوعی که با گوشت مرغ درست می شود هم محبوب است. در نوع دیگر قیمه با نام قیمه بادمجان به جای سیب زمینی از بادمجان در کنار قیمه استفاده می شود.

قدمت این خوراک به درستی مشخص نیست. بنابر فرهنگ دهخدا واژه قیمه از ترکی به معنای گوشت تکه شده ریشه گرفته است. شاردن که در دوره صفوی به ایران سفر کرده است از این خورشت نام می برد. همچنین نادر میرزا قاجار آن را شاهنشاه خورشت و مربوط به دوره ساسانی می داند.

کمی دارچین و زیره سبز و پودر گل محمدی.
بعضی ها از ادویه پلو هم استفاده می کنند که سلیقه ای هست."
436,اقیانوس,"اِقیانوس، در سیاره ما، به پیکره های بزرگی از آب های شور گفته می شود که جزوی از مجموعه آب های کرهٔ زمین است و مرز آبی میان چند خشکی بزرگ کرهٔ زمین رامی سازد.

این واژه گاهی به قسمت های بزرگی از آنچه اقیانوس جهانی خوانده می شود، گفته می شود. واژه دریا و اقیانوس گاهی به جای یکدیگر به کار برده می شوند اما دریا پیکره ای از آب های شور است (غالباً بخشی از اقیانوس جهانی) که به خشکی ها نزدیک است.

اقیانوس زمین بزرگترین اقیانوس سطحی تأیید شده سیاره های قابل رویت است. تقریباً ۷۱ درصد از سطح کره زمین (که مساحتی حدود ۳۶۱ میلیون کیلومتر مربع را شامل می شود) را آب های شور پوشانده اند که به طور کلی به چند اقیانوس و تعدادی دریا تقسیم می شوند. حجم کلی اقیانوس ها حدود ۱٫۳ میلیارد کیلومتر مکعب با عمق متوسط ۳۷۹۰ متر است. در اقیانوس ها حدود ۲۳۰٬۰۰۰ گونهٔ جانوری شناخته شده وجود دارد، البته قسمت عمده ای از ژرفای اقیانوس ها کشف نشده باقی مانده و تخمین زده می شود که بیش از دو میلیون گونهٔ جانوری آبزی وجود داشته باشد. منشأ اقیانوس های زمین ناشناخته باقی مانده است، البته دانشمندان معتقد هستند که نخستین بار در دوران هادئن تشکیل یافته و ممکن است که منشأیی برای آغاز حیات در زمین بوده باشند.
بیش از نیمی از این اقیانوس ها دارای عمقی بالغ بر ۳۰۰۰ متر (۹۸۰۰ فوت) هستند. میزان شوری آب اقیانوس ها غلظتی حدود ۳۵ نقطه از هزار را دارا هستند و در نزدیکی دریاها این غلظت شوری به میزان ۳۰ الی ۳۸ نقطه تغییر پیدا می کند.

آب همه اقیانوس ها شور است. علت آن ورود آب رودخانه ها به آنهاست. قسمتی از این آب ها هنگامی که در رودها جریان دارند از سنگ های بستر رودها نمک در خود حل می کنند. اما این نمک کند چندان نیست که آب رودها شورمزه شود، ولی همین رودها میلیون ها سال است که نمک به اقیانوس ها می برند و در تمام این سال ها مقداری از آب اقیانوس بخار شده و نمک به جای گذارده است و قرن به قرن آب اقیانوس ها شورتر شده است. در اقیانوس ها کانی های دیگر هم وجود دارد و برخی برآوردها حاکی از وجود ۸۳۰ میلیون تن طلا در اقیانوس جهانی است که بهره برداری از این کانی ها البته با دشواری زیادی روبروست. حجم مواد غذایی به دست آمده از اقیانوس ها بسیار زیاد است که بیشتر آن را ماهی ها تشکیل می دهند و میگو و خرچنگ و صدف ماهی خوراکی نیز از آن جمله هستند. روغن نهنگ، اسفنج، و مروارید از دیگر کالاهای به دست آمده از اقیانوس ها است.

در اقیانوس ها رودهای بسیار عظیم وجود دارد که به آن ها جریان دریایی می گویند. بعضی از این جریان ها گرم و بعضی سردند. این جریان ها بر آب و هوای سرزمین های پیرامون تأثیر بسیاری دارند. امروزه اقیانوس ها و دریاهای جهان شاهراه های بسیار عظیمی به شمار می روند و در سراسر این آب ها کشتی های باری و مسافری پیوسته کالا و مسافر حمل و نقل می کنند.

اقیانوس های جهان (به ترتیب وسعت):

واژه اقیانوس از واژه یونانی okeanus) Ωκεανός) گرفته شده است. در متون قدیمی تر فارسی به آن دریای مُحیط یا بحر محیط می گفتند. بحر محیط به معنای «دریای دربرگیرنده (خشکی ها)» است.

در متون قدیمی تر، با اینکه از لحاظ نظری دریای محیط اقیانوسی محیط بر ربع مسکون به شمار می رفت، غالباً مراد از آن فقط اقیانوس اطلس بود. در این متون، وقتی که بحر محیط به معنای اقیانوس اطلس به کار می رود با بحر مُظْلِم یا بحر ظُلْمَة یا بحر ظُلُماتْ (دریای تاریکی) مترادف است و به شمال اقیانوس اطلس اطلاق می شود و این اسامی از هوای نامساعد و مخاطرات آن اقیانوس حکایت می کند.

برخلاف دریاهایی که هم اکنون می بینید و ممکن است تکه تکه باشند و هیچ ارتباطی بایکدیگر نداشته باشند، اقیانوس ها یکپارچه هستند و با یکدیگر در ارتباط هستند. قسمت متصل این آب نمک ها اکثراً به اقیانوس جهانی یاد می شود. مفهوم «اقیانوس جهانی» بمعنی تکه های آبی پهناوری است که با یکدیگر در ارتباط هستند و از لحاظ اقیانوس سنجی دارای ارزش بسیار می باشند. تکه های عظیم این اقیانوس ها، در قاره های مختلف پراکنده هستند و شامل مجمع الجزایرهای گوناگون و معیارهای دیگر می گردد.

اقیانوس آرام و اقیانوس اطلس شامل زیر مجموعه هایی بر روی خط استوا، قسمت های شمالی و جنوبی آن است. در زمین شناسی قسمت های کوچکتر اقیانوس به نام هایی مانند «دریا»، «ساحل»، «دلتا» و سایر اسامی شناخته می شوند. همچنین بعضی از بخش های اقیانوس در خشکی وجود دارند که با اقیانوس جهانی در ارتباط نیستند مانند دریاچهٔ خزر در فلات ایران، دریاچه خوارزم (آرال) در آسیای میانه و دریاچه نمک در ایالت یوتا در ایالات متحده آمریکا که ممکن است با نام دریا شناخته شوند ولی در حقیقت دریاچه شور هستند.

از آنجاییکه اقیانوس ها قسمت های بزرگی از کره زمین را می پوشانند از این رو تأثیرات مهمی بر روی زیست کره دارند. تبخیر آب اقیانوس (بعنوان عضوی از چرخه آب) نقش مهمی در ایجاد بارش دارد و در واقع دمای اقیانوس یکی از مهترین کلیدهای تغییر آب و هوا در کره زمین است. قدمت اقیانوس ها، چیزی حدود ۳ میلیارد سال تخمین زنده شده و پس از آن بود که گیاهان و موجودات زنده بر روی آن پدید آمدند. لجه اقیانوس ها محل زندگی گونه های متفاوتی از حیوانات و گیاهان آبزی است و قسمت مهم اقیانوس ها در فواصلی بسیار دور از سواحل قرار دارند که تعیین کنندهٔ نوع زیست بوم ها در خشکی های سطح کره زمین هستند.

اقیانوس شناسان، اقیانوس را بر اساس ویژگی های فیزیکی و زیست شناسی تقسیم بندی می کنند. لایهٔ لجه شامل همهٔ قسمت های باز اقیانوس می شود و خود می تواند بسته به عمق یا فراوانی نور به زیر لایه هایی تقسیم کرد. بخش نورگیر از سطح آب تا ژرفای ۲۰۰ متری را شامل می شود. این لایه ای است که امکان فتوسنتز در آن وجود دارد و از همین جهت بیشترین گونهٔ جانوری را داراست. از آنجا که گیاهان به فتوسنتز نیاز دارند، زندگی در پایین تر از این ژرفا باید به یک منبع دیگر وابسته باشد. در بخش بی نور این منبع می تواند ریزش آبزیان یا مجراهای گرمایی درون آب باشد.
قسمت لجه ای بخش نورگیر را برلجه می گویند. قسمت لجه ای بخش نورگیر خود می تواند به زیر لایه هایی بر حسب دما تقسیم گردد. میان لجه قسمت بالایی را تشکیل می دهد. مرز پایینی آن را دما شیب °۱۲ تشکیل می دهد که در مناطق گرمسیری حدوداً در ژرفای ۷۰۰ تا ۱۰۰۰ متری است. ناحیهٔ بعدی ژرف لجه است که در محدوده دمایی ۱۰ تا ۴ درجه سانتیگراد قرار گرفته و معمولاً ۱۰۰۰ تا۴۰۰۰ متری را شامل می شود.
بالای صفحهٔ مغاک، لایهٔ مغاک قرار گرفته که مرز پایینی آن در ژرفای ۶۰۰۰ متری قرار گرفته است. آخرین لایه زیر مغاک است که گودال های بستر اقیانوس را شامل می شود. این لایه در ژرفای ۶۰۰۰ تا ۱۱۰۰۰ متری قرار گرفته است.
به موازات بخش بی نور لجه، بخش بی نور دریابن نیز قرار داردکه از سه ناحیه عمیق بستر دریا تشکیل شده است.

مطالعه جدید و گسترده ای نشان داد نرخ بی سابقه کاهش اکسیژن در اقیانوس ها به دلیل تغییر اقلیم، آلودگی فاضلاب و فعالیت های کشاورزی، باعث گسترش سریع «مناطق مرده» در اقیانوس های جهان شده و موجب بروز تهدید زیستی برای زیست بوم ها و حیات دریایی شده است.

میزان کلی اکسیژن در اقیانوس ها تا حدود ۲ درصد افت کرده و تعداد «مناطق مرده» که به عارضه کم اکسیژنی دچار شده اند (یعنی میزان کاهش اکسیژن در آن ها به مرز خطرناکی رسیده) از ۴۵ نقطه در دهه ۶۰ میلادی، به دست کم ۷۰۰ منطقه در حال حاضر رسیده است. بسیاری از جانداران دریایی بزرگ تر و فعال تر مانند کوسه، نیزه ماهی و ماهی تن نمی توانند در این مناطق زندگی کنند و در درازمدت در معرض خطر انقراض دسته جمعی قرار دارند مگر آنکه روند فعلی برعکس شود.

کمبود اکسیژن اقیانوس ها به خاطر ورود بیش از حد مواد مغذی به آن ها، به علت کشاورزی و ورود سایر آلودگی هاست، اما عامل اصلی این پدیده گرمایش جهانی است.

در طول دو دهه منتهی به سال ۲۰۱۹ دمای اقیانوس ها هر سال بیشتر از سال قبل شده و میزان گرمایش اقیانوس ها هم ارز گرمایش حاصل از انفجار پنج بمب اتمی به قدرت بمب هیروشیما در هر ثانیه است. تا به حال اقیانوس ها نقش حائل را بازی کرده اند و بیش از ۹۰ درصد گرمای حاصل از انتشار گازهای گلخانه ای را جذب کرده اند. اقیانوس ها حدود یک سوم گازهای گلخانه ای تولیدی را جذب می کنند. اما مطالعات نشان داده هرچه اقیانوس ها گرم تر شوند این فرایند جذب کندتر می شود. در نتیجه این گازها بیشتر در جو می مانند و باعث گرمایش بیشتر هوا می شوند.


ویکی پدیای انگلیسی"
439,جو (گیاه),"جو یکی از غلات است. چرخه زندگی این گیاه یک ساله و از خانواده گرامینه ها (گندمیان) است. کشت جو احتمالاً از اتیوپی و آسیای جنوب شرقی آغاز شده است.

خاستگاه واقعی جو هنوز ناشناخته است. اما بسیاری از محققین، خاستگاه این گیاه را کوه های زاگرس در غرب ایران، آناتولی جنوبی و فلسطین می دانند. بر پایه نظریه والیوف، مبدأ جوی ریشک دار و غلاف دار، کشور اتیوپی و شمال آفریقا و مبدأ نوع بدون ریشک، ریشک کوتاه و کلاهک دار، آسیای جنوب شرقی، به ویژه چین، ژاپن و تبت است.

«حدود پنج هزار سال پیش از میلاد مردم غارنشین فلات ایران در پی تغییراتی که از لحاظ آب و هوا و تشکیل مزارع و چمنزارها به وجود آمد به دشت ها روی آوردند و زندگی تازه ای را آغاز کردند و در تمدن آن ها نسبت به دوران های پیشین پیشرفت بیشتری دیده شد. کهن ترین دشت نشینان، مردم تپه سیلک نزدیک کاشان بودند که آثار زندگی شان در آن جا به دست آمده. تحقیقاتی که در این محوطه انجام گرفته نشان می دهد که مردم فلات ایران به امر کشاورزی پرداختند و حیوانات اهلی را نیز پرورش دادند. در هزاره چهارم پیش از میلاد مردم دشت نشین فلات ایران در کار زندگی پیشرفت بیشتری کردند … در این دوره تجارت نیز رو به پیشرفت نهاد. اما دادوستد بیش تر مربوط به محصولات کشاورزی مانند گندم و جو بود. مسئله دیگر که اهمیت دارد این است که کشت گندم و جو نخستین بار در ایران متداول شد.»

جو برای تعداد زیادی از مردمان نواحی سردسیر و خشک (به ویژه خاور میانه و شمال آفریقا) منبع غذایی مهمی به شمار می رود. البته امروزه بیشتر برای خوراک دام و تهیهٔ فراورده های تخمیری از این گیاه استفاده می کنند.

جو یکی از سازگارترین غلات است که در شرایط آب و هوایی مساعد، در خاک حاصلخیز که قابلیت نگهداری آب در آن زیاد باشد، و همچنین در خاک هایی که PH آن ها بین ۷ تا ۸ باشد تولید می شود. این گیاه نسبت به گندم در برابر خشکی مقاوم تر است و بنابراین در آب و هوایی که آب، سبب محدود کردن تولید غلات می شود، جو می تواند بیشترین محصول را تولید کند. در شرایط دیم هم عملکرد جو بهتر از گندم و چاودار می باشد. تولید جو در همه نوع زمینی با بارندگی سالیانه ۲۰۰ تا ۲۵۰ میلی متر امکان پذیر است.
جو نسبت به دمای بالا (بیش از ۳۲ درجه سانتی گراد) مقاوم است. اما در شرایط آب و هوای مرطوب، در برابر دمای بالا بسیار حساس است.
دانه جو نسبت به گندم برای جوانه زدن به رطوبت کمتری نیاز دارد. در مواردی که پس از جوانه زدن دانه، گیاه به علت کمبود رطوبت خشک شود، با فراهم شدن شرایط مساعد رطوبتی، گیاه رشد مجدد خود را با شدت بیشتری آغاز می نماید.
جو از لحاظ مقاومت به سرما، نسبت به گندم در ردیف پایین تری قرار می گیرد؛ بنابراین به نظر می رسد که کشت جوی پاییزه در مناطق سردسیر چندان اطمینان بخش نباشد. در مقایسه با سایر غلات، جو نسبت به شوری خاک، چه در مرحله جوانه زنی و چه در مراحل دیگر مقاوم تر است. 

در ایران بعد از گندم، جو در مقام سطح زیر کشت در رتبه دوم قرار دارد و علت آن هم نیاز آبی کم و مقاومت بسیار خوب در سرما و مقاومت در برابر شوری است.
در خصوص واکنش به دما، سه نوع جو موجود است:
نوع بهاره که به سرما حساس بوده و بنابراین در بهار کاشته می شود. نوع پاییزه که در فصل پاییز کاشته می شود و تا فرارسیدن فصل بهار، سنبله تولید نمی کند. نوع حد واسط که نسبت به سرما مقاومت کمتری داشته و در نقاط نسبتاً گرمسیر در هر دو فصل بهار و پاییز کشت می شود.
جوی بهاره و پاییزه را نمی توان همچون گندم بهاره و پاییزه که تفاوت دانه آن ها کاملاً مشخص است، تشخیص داد. جوی پاییزه در بسیاری از نواحی نیمه خشک که بارندگی آن ها غالباً در فصول گرم سال (بهار و تابستان) انجام می شود، تقریباً ۱۰ تا ۱۴ روز زودتر از گندم پاییزه کاشته می شود. جوی بهاره را هم تا آنجا که امکان دارد باید زودتر کاشت. البته جو نسبت به سرمای بهاره (دمای زیر صفر) نسبت به گندم حساس تر است. کشت زودتر جوی بهاره سبب می شود که محصول جو قبل از فرارسیدن ایام گرم و خشک، برسد. تأخیر در کشت جو سبب لاغری دانه، عملکرد پایین و… می شود.
[ویرایش]

جو هم مانند دیگر گیاهان خانواده گندمیان، مراحل رشد مختلفی دارد که زمان هر مرحله تحت تأثیر عوامل مختلف قرار می گیرد. یکی از عوامل مؤثر در رشد گیاه، خاک و البته استفاده از کود می باشد. نیازهای کودی جو مشابه گندم است. پایین بودن میزان نیتروژن و فسفر و تا حدی پتاسیم خاک، می تواند عملکرد جو را محدود نماید. البته استفاده از کود به منظور تولید حداکثر محصول، باید بر مبنای آب قابل مصرف برای گیاه باشد. همچنین برای تولید جو به عنوان خوراک دام، میزان کود مصرفی معمولاً زیادتر از کود مصرفی برای گیاه جو است که برای مصارف دیگر از جمله تهیهٔ فراورده های تخمیری کشت می شود. معمولاً مصرف ۵۰ تا ۶۰ کیلوگرم نیتروژن در هر هکتار، می تواند عملکرد جو را به نحو مطلوبی افزایش دهد.

جو نسبت به بیماری های قارچی فوق العاده حساس است. سیاهک یکی از مهم ترین این بیماری هاست.
سیاهک پنهان جو، عامل قارچی به نام U.hordei می باشد. در این بیماری، توده ای از هاگ های سیاه رنگ جای محتویات دانه را می گیرد. هاگ بیماری در سطح دانه یا داخل خاک قرار می گیرد. زمانی که بذر جوانه می زند، هاگ هم جوانه زده و به گیاه جوان حمله می نماید. شیوع این بیماری در خاک های اسیدی بیش از خاک های خنثی یا خاک های آهکی (پ. هاش بیشتر از ۷) است.
سیاهک آشکار، به وسیلهٔ قارچی به نام U.gnuda ایجاد می شود. در این بیماری، توده ای از هاگ های سیاه رنگ، جای همه اعضای گل را می گیرند. پس از متلاشی نمودن گل، هاگ سیاهک با باد و باران پخش شده و به تمام کلاله های بوته های آلوده نشده هم می رسد و انتشار می یاب
زنگ ساقه، زنگ برگ و زنگ های نواری هم از دیگر بیماری های قارچی هستند که به خصوص در نقاط گرم و مرطوب زیان های فراوانی به جو وارد می کنند.

جو نسبت به حمله سفیدک که عامل آن Erysiphia grarninis است بسیار حساس است. این بیماری، معمولاً در خاکی که میزان نیتروژن آن بالا باشد، بیشتر انتشار می یابد. البته گرد گوگرد می تواند این بیماری را کنترل نماید. از سایر بیماری های جو می توان پوسیدگی ریشه، لکه سیاه، سوختگی و انواع بیماری های ویروسی را نام برد.
[ویرایش]

معمولاً جو را هنگامی که رطوبت دانه بین ۳۰ تا ۴۰ درصد باشد، برداشت می کنند. در این میزان رطوبت، دانه ها چاق تر است. با توجه به این که میزان رطوبت برای انبار کردن دانه بالاست، باید به طرق مصنوعی دانه را خشک نمود تا از گرم شدن و فساد بعدی دانه جلوگیری به عمل آید.

) جو پوست کنده که هنوز سبوس آن جدا نشده
۲)جو پوست کنده که پوست آن گرفته شده است
)۳جو سفید که پوست وسبوس آن گرفته شده است و بنام جو مرواریدی معروف است.
جو از نظر طب قدیم ایران سرد و خشک است"
440,کیوی,"کیوی گیاهی است از گروه گیاهان گلدار دولپه ای های تک لپه ای در راسته خلنگ سانان و رده کیویان. این گیاه بومی جنوب چین و میوهٔ ملی جمهوری خلق چین است. میوه آن تخم مرغی شکل به اندازه یک تخم مرغ بزرگ (به طول ۵–۸ سانتیمتر و عرض ۴٫۵–۵٫۵ سانتیمتر) است و پوست آن قهوه ای رنگ و گوشت آن سبز است.

در ابتدا، یک گیاه بومی در جنوب چین بود. سپس، در ابتدای قرن بیستم به نیوزیلند برده شده و در آن جا به صورت تجاری کشت شد. نام این گیاه از نام گونه ای پرنده زیبا گرفته شده که در نیوزیلند پرنده ملی بود و در دهه شصت میلادی به این میوه داده شد(پرنده کیوی).

پیوند این میوه بعد از رشد حدود یک هفته ای تبدیل به نهال و قابل قلمه زدن است. این روش از متداول ترین روش های کاشت نهال کیوی در دنیا به خصوص در کشور چین است. کشور چین یکی از بزرگ ترین کشورهای صادرکننده نهال پیوندی این میوه است.

کیوی منبعی بسیار غنی و سرشار از ویتامین C است و مقدار ویتامین C آن از پرتقال نیز بیشتر است. ویتامین ث موجود در کیوی، ۲ برابر پرتقال، ۶ برابر لیموترش و میزان مواد مغذی آن ۸ برابر سیب است. همچنین دانه های سیاه آن حاوی ویتامین D است. کیوی همچنین دارای ویتامین A ویتامین های B1, B3, B2 و سایر ویتامین های گروه ب است. کیوی از میوه های بسیار کم کالری است. در ۱۰۰ گرم کیوی ۴۷ کالری وجود دارد و از جهت میزان کالری هم ردیف زردآلو و نارنگی است. مقدار پتاسیم آن از موز بیشتر است. از میزان منیزیم بسیار بالایی برخوردار است و به همین خاطر نیز امکان ابتلا به بعضی از سرطان ها و بیماری های قلبی را کاهش می دهد. کیوی همچنین دارای مس، آهن و فسفر است. کیوی میوه ای است که مواد غذایی بالا و در صد کالری بسیار پایینی دارد، از این رو می توان آن را در رده میوه های بسیار مفید قرار داد.

سالانه بیش از چهار میلیون و ۲۷۰ هزار تن کیوی در جهان تولید می شود. چین با تولید سالانه دو میلیون و ۳۹۰ هزار تن، بزرگ ترین تولیدکننده این محصول به شمار می رود. ایتالیا با ۵۲۳ هزار تن و نیوزیلند با ۴۳۴ هزار تن به ترتیب دومین و سومین تولیدکننده کیوی به شمار می روند. ایران نیز با تولید سالانه ۲۹۴ هزار تن، چهارمین تولیدکننده کیوی در جهان است.

در ایران، در سال ۱۳۴۷ خورشیدی، نخستین نهال کیوی در شهر رامسر کاشته شد. در ایران، در حال حاضر این میوه در سه استان گیلان، مازندران و گلستان در حاشیه دریای خزر کشت می شود و هرساله بر سطح کشت آن افزوده می شود. امروزه، میوهٔ کیوی یکی از محصولات صادراتی ایران محسوب می شود.

بنابر گزارش خبرگزاری ایسنا در سال ۱۳۹۱ خورشیدی، استان مازندران (تنکابن و حومه) با تولید سالانه بیش از ۱۱۰ هزار تن کیوی، قطب تولید این میوه در ایران شناخته شد. در سال ۱۳۹۱ خورشیدی، استان گیلان (طالش و حومه) با تولید سالانه بیش از ۷۰ هزار تن کیوی دومین استان تولیدکننده این محصول شناخته شد. به گزارش جهاد کشاورزی شهرستان طوالش در سال ۱۳۹۴ خورشیدی، از دو هزار و دویست پنجاه هزار هکتار باغ زیر کشت، ۶۳ هزار تن محصول کیوی هایوارد طلایی برداشت شد.

درمان بیماری آسم: کیوی چون دارای ویتامین C است، بیماران مبتلا به آسم می توانند روزانه یک عدد کیوی میل نمایند چراکه باعث خس خس در ریه ها شده و تنفس بیماران آسمی را بهبود می بخشد.

کیوی موجب می شود گوارش در بدن آسان تر شود و تجزیه پروتئین در روده به راحتی امکان پذیر شود. افرادی که دچار اختلال گوارشی می شوند، از کیوی استفاده کنند.

کیوی چون غنی از ویتامین C است، سیستم ایمنی بدن را بالا می برد. از کیوی برای تقویت سیستم ایمنی بدن استفاده می شود.

کاهش فشار خون در افرادی که فشار خون بالایی دارند با خوردن کیوی ممکن می شود. و باعث می شود فشار خون پایین آمده و یک فشار خون نرمالی داشته باشید.

کیوی از لخته شده خون در شریانات قلب جلوگیری می نماید. افرادی که کلسترول بد خون دارند می توانند با میل نمودن کیوی از سکته قلبی جلوگیری نموده و خونشان را رقیق تر نمایند.

تقویت بینایی: افرادی که چشمان ضعیفی دارند با خوردن کیوی می توانند بینایی خود را افزایش دهند و از ضعیف شدن چشم هایشان جلوگیری نمایند، چراکه کیوی دارای مقدار زیادی ویتامین«A» بوده که این ویتامین برای چشم بسیار مفید است ."
445,نیکولا تسلا,"نیکولا تسلا (زاده ۱۰ ژوئیه ۱۸۵۶ – درگذشته ۷ ژانویه ۱۹۴۳)، مخترع، مهندس برق، مهندس مکانیک و آینده نگر صرب تبار آمریکایی بود. وی بیشتر برای نقشش در طراحی سیستم نوین برق رسانی براساس جریان متناوب شناخته می شود. به پاس خدماتش، یکای چگالی شار مغناطیسی در سیستم SI، به نام وی، تسلا است.

تسلا پیش از مهاجرت به آمریکا، در مخابرات راه دور و مهندسی برق تجربه داشت. وی در سال ۱۸۸۴ به ایالات متحده آمریکا مهاجرت کرد تا در شهر نیویورک برای توماس ادیسون مشغول به کار شود. تسلا پس از مدتی کوتاه با کمک حامیان مالی، فعالیت مستقل خود را آغاز و با احداث آزمایشگاه ها و کارخانه هایی، محصولات الکتریکی تولید کرد. جرج وستینگهاوس، که تسلا برای مدت کوتاهی مشاورش بود، حق امتیاز موتور القایی و ترانسفورماتور را، که از اختراعات ثبت شدهٔ تسلا بودند، خرید. فعالیت های تسلا در سال های آغازین توسعه توان الکتریکی، به واردشدن او در اختلاف بر سر انتخاب جریان متناوب یا مستقیم به عنوان استاندارد انتقال توان الکتریکی انجامید. از این اختلاف به نام جنگ جریان ها یاد می شود. جریان متناوب تسلا، جریان مستقیم ادیسون را شکست داد و دلیل آن هم ترانسفورماتورها (مبدل های ولتاژ) بودند؛ جریان متناوب، امکان تبدیل ولتاژهای مختلف به هم را فراهم می کند و این، برگ برندهٔ جریان متناوب بود.

برخی تسلا را مخترع رادیو و نیز «مخترع قرن بیستم» شمرده اند.

نیکولا تسلا در دهم ژوئیه ۱۸۵۶ در روستای سمیلجان، امپراتوری اتریش (کرواسی کنونی) زاده شد. پدر او، میلوتین تسلا (به انگلیسی: Milutin Tesla)، کشیش ارتدکس بود. مادر تسلا، دوکا تسلا (""نام خانوادگی اصلیش"" Mandić) که پدر وی نیز کشیش ارتدوکس بود، در ساخت لوازم خانگی، تجهیزات مکانیکی و به خاطر سپردن اشعار حماسی صربی استعداد داشت و مخترع خوبی بود . نیکولا مدرک دانشگاهی نگرفت، اما فیزیک می دانست. تسلا حافظه و توانایی های خلاقانه خود را مدیون صفات ژنتیکی خود و رفتارهای مادرش می دانست.

تسلا در ۱۸۸۴ وارد آمریکا شد و در ۳۰ ژوئیه ۱۸۹۱ به شهروندی ایالات متحده آمریکا درآمد. وی نخست مدتی در نیویورک زندگی کرد، و برای توماس ادیسون کارهای مهندسی می کرد؛ او در آغاز مسئول اصلاح ایرادهای طرح جریان مستقیم ادیسون بود، و در ادامه، ایدۀ جریان متناوب خود را با ادیسون مطرح کرد، ولی با مخالفت ادیسون روبرو شد. ادیسون به او پیشنهاد مبلغی برای پاداش اصلاح طرح جریان مستقیم داده بود ولی زمانی که تسلا اصلاحات را به ادیسون نشان داد و پاداش خواست، ادیسون زیر حرفش زد. بنابراین او شرکت ادیسون را ترک کرد.

گفته شده که دلیل اینکه هیچ کدام از این دو، جایزه نوبل فیزیک نگرفتند این بود که آنها همه چیز را زیر سلطۀ خود می خواستند؛ 
ادیسون حاضر نبود به نظر تسلا درباره جریان متناوب توجهی کند، و جریان مستقیم را برتر از جریان متناوب می دانست. ادیسون در اواخر عمر خود از این تصمیم خود پشیمان شد. تسلا در حالی برق متناوب چند فازهٔ خود را تکمیل کرد که برای ادیسون کار می کرد. وی در سال ۱۸۸۸ طرحی نوین از موتور القایی را برای مؤسسه مهندسان برق و الکترونیک معرفی کرد.

تسلا دست آخر به کلرادو اسپرینگز رفت، و یک آزمایشگاه بزرگ برای خود تأسیس کرد.

او از اختلال وسواس فکری-عملی رنج می برد، و به کبوترهای پارک مرکزی نیویورک بسیار علاقه داشت؛ او ازدواج نکرد و با مارک تواین دوستی نزدیکی داشت؛ او به گیاه خواری نیز علاقه داشت.

او با اینکه به ثروت دست یافت اما همه آن را صرف پژوهش کرد، و در فقر و بدهکاری در نیویورک در اتاق یک هتل درگذشت؛ تسلا عقیده داشت که می توان الکتریسیته را به صورت بی سیم انتقال داد و در این راه تلاش بسیار کرد اما به جایی نرسید.

در فیلم حیثیت ساخته کریستوفر نولان، تسلا می تواند انرژی الکتریسیته را به صورت بی سیم منتقل کند و حتی انسان را شبیه سازی کند."
449,خر,"خر، الاغ یا درازگوش (""Equus africanus asinus"") جانوری اهلی از خانوادهٔ اسبیان است. خر وحشی آفریقایی جد وحشی خرهای اهلی است. این حیوان حدود ۵۰۰۰ سال پیش در مصر یا بین النهرین اهلی شد.
انسان ها از این حیوان بیشتر برای بارکشی استفاده می کنند. در ایران قبلاً در روستاها خیلی خر پرورش داده می شد اما الان جمعیت خرها در ایران در حال کم شدن است. جمعیت خران دنیا به بیش از ۴۰ میلیون رأس می رسد. خر در فرهنگ عامیانه بسیاری از کشورها نماد حماقت و لجاجت است.

یک خر میانه اندام حدود یک متر بلندی تا ناحیهٔ شانه دارد، اما نژادهای گوناگون آن اندازه های متفاوتی دارند. خرهای سیسیلی تنها ۶۱ سانتیمتر قد می کشند، در حالی که خرهای آمریکایی با بلندای ۱۶۷ سانتیمتر هم دیده شده اند. رنگ خرها از سفید تا خاکستری یا سیاه گوناگون است. خرها هرچند از اسبها کندروتر هستند اما گامهای استواری دارند و درکشیدن بارهای سنگین در راه های دشوار توانا هستند. قاطر حیوان دورگه ای است که از جفتگیری خر نر و اسب ماده زاده می شود و قدرت بارکشی آن بسیار بیشتر از خر و اسب است. از جفتگیری نریان و ماده خر نیز «یابو» زاده می شود که در انگلیس به آن hinny می گویند.

واژه نامه لانگمن در تعریف خر این حیوان را خاکستری یا قهوه ای، شبیه اسب با گوش هایی بلند تعریف می کند.

معروف ترین نژادهای خرهای اهلی:

خر امروزه به گونه وحشی فقط در شمال آفریقا، از سومالی گرفته تا حدود رود نیل، به سر می بَرد، حال آنکه در زمان های قدیم گروه های وحشی آن در شرق و مرکز آفریقا و در آسیای صغیر به حد وفور وجود داشت.

خر حدود ۵۰۰۰ سال پیش توسط مصری ها اهلی شد و به عنوان یک حیوان باربر مورد استفاده قرار گرفت. قد خرها در نواحی مختلف جهان فرق می کند مثلاً قد خرهای هند و سومالی خیلی کوتاه است. رنگ آن ها هم در جاهای مختلف دنیا فرق می کند.

در مصر قدیم خر سمبل کودنی بود و افراد کم هوش و کودن را به صورت یک خر نقاشی می کردند و رومیان هم برخورد با یک خر را بدیُمن می دانستند.

درازگوش ها به صورت دسته های ۱۰۰ تا ۱۵۰ نفری به سر می برند و بیش تر در مناطق بی آب وعلف زندگی می کنند و خوراکشان علف، بوته و برگ درختان است. آن ها بسیار قانع، بردبار و زحمت کش هستند و به همین دلیل مورد سوءاستفاده بشر قرار گرفته اند.

خر نه تنها به عنوان بارکش مفید است بلکه شیرش هم سودمند است، چون کازئینش کمتر از شیر گاو و شیرینی اش بیشتر از آن است، برای افرادی که سوءهاضمه دارند و آن هایی که مبتلا به بیماری سل هستند بسیار سودمند است.

خرها دستگاه گوارش نیرومندی دارند که قادر به هضم موارد خوراکی زبر است. گوارش خرها از اسب ها موثرتر است و یک خر نسبت به یک اسب با وزن و قد برابر به غذای کمتری نیاز دارد. میزان غذای مورد نیاز یک خر حدوداً ۱٫۵ درصد وزن بدن او علوفه است.

در مورد تغذیه مناسب برای خرها اختلاف نظر است. بعضی معتقدند که تنها کاه (به ویژه کاه جو) همراه با چریدن در تابستان و یونجه خشک در زمستان برای تغذیه خرها کافیست و تمام مواد غذایی مورد نیاز ایشان از این طریق تأمین می شود. اما برخی دیگر افزودن دانه های غلات به غذای خرها را توصیه می کنند و برخی نیز تغذیه خرها با کاه را اشتباه می دانند.

خر برای حداقل ۵۰۰۰ سال به عنوان یک حیوان کاری استفاده شده است. از بیش از ۴۰ میلیون خر در جهان، حدود ۹۶ درصد در کشورهای در حال توسعه هستند، جایی که از آن ها اساساً به عنوان حیوانات باری یا برای کارهای کشیدنی در جابجایی یا زراعت استفاده می شود. بعد از انسان، خر ارزانترین نیروی کار در زراعت است.

ژلاتین پوست خر حاصل از جوشیدن پوست در آب، یک محصول دارویی سنتی چینی برای افزایش هموگلوبین و گلبول های سرخ می باشد. آلت نری، استخوان، خون، معده و دل و روده، چربی و شیر کاربرد دارویی دارند.

در طول جنگ جهانی اول جان سیمپسون کرکپاتریک، یک برانکاردبر بریتانیایی که برای لشکر مشترک نیوزیلندی و استرالیایی خدمت می کرد و ریچارد الکساندر «دیک» هندرسون از لشکر بهداری نیوزیلند از خرها برای نجات سربازان آسیب دیده از میدان نبرد گالیپولی استفاده کردند.

به گفتهٔ نویسندهٔ غذایی، متیو فورت، خرها در ارتش ایتالیا استفاده شده بودند. تفنگداران چخماقی کوهستان هر یک، یک خر برای حمل ادوات جنگیشان داشتند که در شرایط اضطراری حیوان می توانست خورده شود.

همچنین خرها برای حمل مواد منفجره در درگیری هایی شامل جنگ در افغانستان و غیره استفاده شده اند.

ایرج میرزا شعری طنز دربارهٔ مناظرهٔ انسان با خر دانا سروده است. همچنین مولوی و فردوسی، هر یک در شعری، دربارهٔ انسان هایی که کارهای تقلیدیِ ندانسته انجام می دهند، داستانی مشترک از شخصی که رابطهٔ جنسی با خر را بدون کدو از دیگری تقلید کرده مثال زده اند.

اندرو جکسون یکی از اولین رهبران برجستهٔ حزب دموکرات ایالات متحده آمریکا بود. دشمنان او نام او را به «جک اس» به عنوان یک اصطلاح مضحک از یک حیوان نفهم تحریف کردند. اما دموکرات های آمریکا از پیامدهای آن استقبال کرده و آن را برگزیدند، از این رو خر به یک نشان ماندگار و بسیار شناخته شده و نیمه رسمی برای حزب دموکرات تبدیل شد. بیشترین تأثیر ماندگار آن از کارتون های ۱۸۷۰ توماس نَست در مجلهٔ هفتگی هارپر می آید.

در کردستان عراق نیز رهبران حزب خران کردستان عراق بر این باورند که خر موجودی بی آزار و زحمت کش است از این رو خر را محترم تر از شیر می دانند. در این باره می توان به مقایسه ای توسط عمر کلول دربارهٔ نام نایاب خَردِل با نام رایج شیردل اشاره کرد.

رای خرکی به رای دادن بدون حساب و کتاب که بر اساس صلاحیت نامزدهای انتخابات نباشد نیز رای خرکی گفته می شود.

در شرق آسیا از گوشت، پوست و تقریباً تمام اعضای خر در آشپزی استفاده می شود. یک ضرب المثل قدیمی چینی می گوید: «خوراک اژدها در آسمان (بهشت) و خوراک خر روی زمین». از آلت تناسلی این حیوان در طبخ غذا استفاده می شود و برخی رستوران ها چون رستوران های به عرضهٔ این غذا می پردازند. رستوران های گوا لی ژوانگ متخصص در ارائه خوراک از آلات تناسلی و دنبلان) گونه های مختلف حیوانات است. چینی ها معتقدند که خوردن آلت نری می تواند قوای جنسی را تقویت کند.از دیگر غذاهایی که با گوشت خر تهیه می شود می توان به خربرگر اشاره کرد.
آلت تناسلی این حیوان در آشپزیِ کشورهای شرق دور به کار برده می شود.
اندازهٔ آلت تناسلی الاغ نر در حالت برانگیختگی (نعوظ) به چهل تا شصت سانتی متر می رسد که گرچه در مقایسه با انسان بسیار بزرگ است، اما در مقایسه با سایر جانوران (بدون توجه به جثهٔ جانور) رکورددار نیست. آلت نهنگ دو و نیم متر، آلت فیل یک و نیم متر، و آلت گاومیش آمریکایی ۹۰ سانتی متر طول دارد."
453,مترو,"مترو سامانه ای است برای جابجایی حجم انبوهی از مسافران درون شهری، با قدمتی بیش از ۱۵۰ سال، طبق استانداردهای جهانی، ظرفیت این نوع سامانه، ۱۲ تا ۴۰ هزار مسافر در ساعت می باشد. این سامانه به صورت کاملاً حفاظت شده و در بافت درون شهری عموماً زیرزمینی و در بافت بین شهری یا حومه ای به صورت هم سطح به جابجایی مسافر می پردازد. این سامانه خود کشش برقی از طریق ریل سوم یا شبکهٔ بالاسری تغذیه می شود.

نخستین مترو جهان در سال ۱۸۶۳ میلادی در شهر لندن آغاز به کار کرد. شهرهای پاریس، بوداپست و گلاسگو پس از آن به سیستم مترو مجهز شدند. استفاده از فناوری مترو در اواخر قرن ۱۹ و اوایل قرن ۲۰ میلادی به سرعت در شهرهای بزرگ اروپا و آمریکا گسترش پیدا کرد. در حال حاضر ۱۶۰ شهر جهان دارای سیستم مترو هستند و در ۲۵ شهر دیگر مترو در دست احداث است. شهرهای توکیو، مسکو و سئول دارای پر استفاده ترین متروهای جهان هستند.

نخستین برنامه ریزی ها برای بنیان گذاری متروی تهران به سال ۱۳۶۳ (اوایل انقلاب اسلامی) بازمی گردد. بر اساس مطالعاتی که در سال ۱۳۶۳ برای حل مشکلات ترافیکی تهران انجام شد، ساخت مترو به عنوان اساسی ترین راه حل بهبود ترافیک تعیین شد.

شرکت های فرانسوی از سال ۱۳۶۳ عملیات اجرایی احداث خط ۱ مترو را در اراضی شمال تهران (بزرگراه شهید حقانی کنونی) آغاز کردند. عملیات اجرایی مترو تا آذر سال ۱۳۶۵ اجرای ۲۳۰۰ متر تونل و بخشی از سازهٔ ۳ ایستگاه مسیر ادامه یافت ولی در این زمان و در پی جریان های جنگ ایران و عراق، نمایندگان شرکت های خارجی کشور را ترک کردند و در اواخر سال ۱۳۶۶ هیئت وزیران توقف کامل طرح توسط مشاوران خارجی را اعلام کرد.

در سال ۱۳۷۰ شروع به کار مجدد طرح مترو توسط هیئت وزیران تصویب و فعالیت ساخت مترو دوباره از سر گرفته شد. فعالیت های اجرایی این برنامه از سال ۱۳۷۱ آغاز شد.

در سال ۱۳۷۷ با توجه به اتمام بخش هایی از کارهای ساختمانی، قراردادی برای تأمین تجهیزات قطار شهری به امضا رسید و در اسفند ۱۳۷۷ نخستین خط متروی تهران یعنی خط ۵ که تهران را به کرج می رساند به بهره برداری رسید.

تاریخچه متروی تهران"
467,یخچال,"یخچال دستگاهی است که از یک وسیله سردکننده به همراه یک عایق حرارتی و سازوکاری برای انتقال گرما از داخل این محفظه به بیرون تشکیل می شود. از یخچال برای خنک نگهداشتن مواد غذایی، داروها و دیگر چیزهای فاسدشدنی استفاده می شود. یخچال ها از دیرباز تاکنون تغییرات شگرفی را به خود دیده اند. از یخچال های طبیعی گرفته تا یخچال های دست ساز زیرزمینی و بعدها یخچال های نفتی و گازی و عموم یخچال های امروزی که با جریان الکتریسیته کار می کنند.

بشر از دیرباز برای حفظ مواد غذایی از چشمه ها، چاه ها یا غارهای زیرزمینی استفاده می کرد. آب انبار و یخدان برای نگهداری آب یخ در تابستان ها به کار می رفته اند.

در قرن ۱۱ میلادی دانشمند ایرانی ابن سینا، مبرد را اختراع کرد که برای چگالش پیوند بخارهای آروماتیک بکار می رود. اینکار گامی بزرگ در فناوری تقطیر بود و او از آن برای تقطیر بخار استفاده کرد.

نخستین یخچال مصنوعی شناخته شده در ۱۷۴۸ میلادی بدست ویلیام کولین در دانشگاه گلاسگو رونمایی شد. اولیور ایوانس، مخترع آمریکایی، که به عنوان پدر یخچال شناخته می شود، مخترع یخچال بخار فشرده است، با این وجود او دستگاهی که بتواند فرایند مربوط را طی کند نساخت. در سال ۱۸۳۴ میلادی، ژاکوب پرکینز با تغییر در طرح اولیهٔ ایوانس توانست اولین یخچال جهان را بسازد و. جان گوری، یک مخترع آمریکایی اهل فلوریدا، نخستین یخچال مکانیکی را در ۱۸۴۱ میلادی بر پایهٔ طرح ایوانس ساخت که از آن برای ساختن یخ برای خنک نگاه داشتن مبتلایان تب زرد استفاده می کرد. در ۱۸۵۳ نخستین یخچالی که می توانست روزانه یک تن یخ تولید کند توسط یک استاد آمریکایی به ثبت رسید.

هر یخچال به صورت پایه دارای: کمپرسور، کندانسور، اواپراتور و گاز و ترموستات،موتورفن،ترموفیوز،ترمودیسک،المنتدر بعضی مدل ها برد فرمان با تایمر است. هریک از این ها جزو لاینفک وسایل سرماساز هستند که در صورت نبود هریک این فرایند امکانپذیر نمی باشد.

کمپرسور یخچال خانگی از دو بخش الکتریکی و مکانیکی تشکیل گردیده است که هر دو قسمت درون محفظه ای فولادی قرار دارند.

قسمت الکتریکی در اغلب یخچال های خانگی یک الکتروموتور از نوع آسنکرون می باشد که وظیفه به حرکت درآوردن قسمت مکانیکی را به عهده دارد. البته در سال های اخیر کمپرسورهای یخچال فریزرها هم تغییرات زیادی داشته اند؛ و قسمت الکتریکی آن اینورتری یا موتور خطی شده اند.

قسمت مکانیکی در کمپرسورهای یخچال خانگی شامل یک سیلندر است که پیستون آن توسط هستهٔ موتور الکتریکی به حرکت در می آید. حرکت رفت و برگشتی پیستون باعث ایجاد حالت مکش و دمیدن می شود؛ و البته در کمپرسورهای نوع خطی و نوع کمپرسور روتوری یا کمپرسور نوع اسکرال، میل لنگ دیگر وجود ندارد.
مقدار مشخصی از روغنی که مخصوص این کار ساخته شده داخل پوسته وجود دارد که وظیفه روانکاری و خنک کردن قسمت الکتریکی و مکانیکی را بر عهده دارد.

کار اواپراتور به این صورت است زمانی که گاز مبرد توسط موتور وارد کندانسور می شود و متراکم می شود تحت فشار بالا از حالت گاز به مایع تبدیل می شود و وارد درایر یا خشک کن و سپس وارد لوله موئی یا کاپیلاری تیوپ می شود واین باعث می شود که فشار کاهش پیدا کند و سپس وارد اواپراتور می شود یک سر اواپراتور به سر لوله موئی وسر دیگر اواپراتور به ساکشن موتور متصل می باشد و زمانی که ساکشن اتفاق می افتد باعث می شود که سطح فشار داخل اواپراتور پایین بیاید و مبرد به جوشش در بیاید واز حالت مایع اروم اروم به گاز تبدیل شود واین تبخیر باعث ایجاد سرما و برودت می شود. در اصل اواپراتور یک تبخیرکننده است.

کندانسور (به انگلیسی: Condenser) (چگالنده) قسمتی از سیستم است که وظیفه خنک سازی سیال عامل و عمدتاً تبدیل بخار به مایع را بر عهده دارد. در واقع گاز فریون بس از فشرده شدن توسط کمپرسور در کندانسور خنک شده و تبدیل به مایع می گردد.
در یخچال های خانگی معمولاً به صورت شبکه ای لوله ای بر روی دیواره پشت یخچال نصب شده است و در یخچال های بزرگ فروشگاهی معمولاً شبیه رادیاتور اتوموبیل است که اغلب از یک فن جهت بهبود فرایند میعان نیز استفاده شده است.

ترموستات نیز کار قطع و وصل شدن جریان برق (متعادل نگه داشتن دمای یخچال) به کمپرسور را انجام می دهد. به طوری که وقتی دمای یخچال افزایش یافت (داخل یخچال گرم شد) با وصل شدن جریان برق کمپرسور شروع به کار می کند و داخل یخچال را خنک می کند و وقتی دما پایین آمد (داخل یخچال خنک شد) جریان برق را از کمپرسور قطع می کند. اجزای داخلی ترموستات شامل لوله بلو و پلاتین می باشد.

در یخچال های اولیه از گاز آمونیاک (NH3) به عنوان گاز مبرد استفاده می شد، اما به علت عوارض ناگوار آن در برخورد با بدن انسان، ترکیب شدن حالت مرطوب آن با مس و آلمینیوم، و نیز خاصیت انفجاری اش، و خطر خفگی ان برای انسان، رفته رفته از گاز فریون به جای آن استفاده گشت. در یخچال های رایج امروزی معمولاً از فریون ۱۲ با ترکیب CCl2F2 استفاده می شود که گازی بی بو است و حتی در صورت ترکیب شدن با رطوبت موجب خوردگی فلزات نمی شود؛ همچنین فریون قابل اشتعال نیست. از معایب استفاده از فریون در یخچال ها می توان به حجم زیاد آن ها در مقایسه با آمونیاک، و تخریب لایه اوزون و ایجاد اثر گلخانه ای اشاره کرد. با توجه به این معایب تلاش هایی برای یافتن گازهای جایگزین فریون به عمل آمده که گاز جدیدی به نام 134A و مبرد هیدروکربن R600 حاصل آن است. در کولرهای گازی از فریون ۲۲ استفاده می شود که به علت دارا بودن هیدروژن، اثر تخریبی آن در لایهٔ اوزون به مراتب کمتر از فریون های ۱۱ و ۱۲ است. بعد از کار با گازهای R134 و R12، مشکلاتی مانند راندمان پایین، قیمت بالا، مقدار زیاد مورد استفاده در مسیر برودتی یخچال و غیره باعث شد گاز ارزان و خطرناک R600 (ایزوبوتان) با راندمان بالا جایگزین گاز قبل بشود؛ و برای کولر گازی ها به جای R22، از گاز R410 , R407 استفاده مکنند. مبردهای یخچال و کولر گازی به دو دسته کلی تقسیم می شوند از نظر ترکیب مولکولی. گازهای قدیمی مثل R12,R22,R134 همگی از یک نوع مولکول هستند؛ ولی گازهای جدید مثل R600,R410,R436,R407 همگی از چند نوع گاز تشکیل شده اند و موقع شارژ گاز باید به صورت مایع شارژ شوند تا میزان ورودی به یخچال فریزر یا کولر گازی متعادل باشد.

روش کار یخ زن یا جا یخی که به آن فریزر نیز می گویند همانند یخچال است با این تفاوت که ترموستات آن برای دمای پایین تری تنظیم می شود. همچنین مناسب است که از گاز مبردی استفاده شود که دمای تبخیر آن پایین تر باشد (مانند فریون ۱۲). در فریزرهای پرقدرت از بادبزن برای خنک کردن کمپرسور و کندانسور استفاده می شود. دمای فریزرها از -۱۴ درجه سلسیوس سردتر باید باشد تا به مواد غذایی آسیب نرسد. اکثر فریزرهای خانگی دمای تنظیمی از -۱۴ تا-۲۵ درجه سلسیوس دارند. برای فریزرهای نگهداری بستنی از مبرد R22 که تا دمای -۴۰ درجه سلسیوس سرما تولید می کنند استفاده می شود. جا یخی در اصل نوعی از اپراتور می باشد."
472,جسم سیاه,"در فیزیک، جسم سیاه جسم ایده آلی است که همهٔ نوری را که در همهٔ بسامدها و از همهٔ زوایه ها، از هر کجا و با هر شدتی که به آن می تابد جذب می کند؛ هیچ تابش الکترومغناطیسی از جسم سیاه بازنمی تابد یا نمی گذرد، و به همین دلیل جسم هنگامی که سرد است سیاه دیده می شود.
یک جسم سیاه در تعادل گرمایی (دمای ثابت)، پرتوهای الکترومغناطیسی تابش می کند که به آن تابش جسم سیاه گویند.
طیف حاصل از تابش مستقل از جنس و شکل جسم است و تنها به دمای آن بستگی دارد.

یک جسم توخالی، یا یک چاردیواری که تنها سوراخ کوچکی برای ورود یا خروج تابش نور دارد (کاواک، Cavity) تقریب خوبی برای یک ""جسم سیاه اید ئال"" است. هر تابشی که از این سوراخ وارد حفره شود، بی نهایت بار به همه سو بازمی تابد. این بازتابش های پی درپی بر دیواره های داخلی جسم سرانجام سبب جذب شدن آن می شود. به همین دلیل، اگر از سوراخ به درون جسم بنگریم آن را سیاه خواهیم دید.

اگر جسم سیاه داغ شود، از خود موج الکترومغناطیسی می تاباند. طیف این تابش (یعنی شدت نسبی طول موجهای گوناگون در این تابش) مستقل از جسم سیاه است و فقط به دمای آن بستگی دارد. بررسی دقیق طیف جسم سیاه در آغاز سدهٔ بیستم میلادی از سوی پلانک یکی از نخستین انگیزه های ساختن نظریهٔ مکانیک کوانتومی بود.

رابطهٔ شدت تابش بر حسب بسامد (که رابطهٔ عکس با طول موج دارد) از قانون پلانک برای جسم سیاه بدست می آید

که

رابطهٔ دمای جسم سیاه با طول موج formula_2 که بیشترین شدت تابش در آن روی می دهد، از قانون وین به دست می آید

نانومتر (nm) واحد مناسبی برای سنجش طول موج نور در محدودهٔ مرئی است. ۱ نانومتر برابر با ۱۰ متر است.

انرژی ای که جسم سیاه در واحد زمان بر واحد سطح می تاباند با دمایش رابطه دارد که از قانون استفان-بولتزمن به دست می آید:

formula_4
در رابطهٔ بالا ""σ"" ضریب استفان-بولتزمن است."
476,سامسونگ الکترونیک,"سامسونگ الکترونیکس یک شرکت چند ملیتی کره جنوبی و یکی از شرکت های بزرگ در زمینه الکترونیک و فناوری اطلاعات است. در اوت سال ۲۰۰۵، BusinessWeek سامسونگ را بهترین مارک تولیدکننده لوازم برقی معرفی کرد. دفتر اصلی در سئول کره جنوبی است که یکی از بخش های گروه سامسونگ است. در بیش از ۱۰۰ کشور فعالیت دارد. کلمه سامسونگ در زبان کره ای ""Three stars"" یا «سه ستاره» معنی می دهد.

سامسونگ در سال ۱۹۳۸ در شهر دائگو (کره جنوبی) توسط لی بیونگ-چول تأسیس شد. کار این شرکت به عنوان صادرکننده غذا آغاز شد و در ابتدا به صادرات ماهی خشک و آرد به چین می پرداخت. در دهه های ۱۹۵۰ و ۱۹۶۰ سامسونگ وارد کسب و کارهای دیگر شد، از جمله بیمه عمر و تولید منسوجات.

شاخه سامسونگ الکترونیکس (Samsung Electronics) در سال ۱۹۶۹ تأسیس شد. شاخه ای که بیش از هر محصولی به تولید تلویزیون می پرداخت. فروش اولین تلویزیون سیاه و سفید سامسونگ هم در سال ۱۹۷۰ آغاز شد. در دهه ۱۹۷۰ سامسونگ دامنه کار خود را باز هم گسترش داد و به بخش پتروشیمی وارد شد. همچنین تولید انواع ماشین ظرفشویی، یخچال و مایکرو ویو را آغاز کرد.

در دهه ۱۹۸۰ سامسونگ تمرکز بیشتری را بر روی صنایع الکترونیک قرار داد و تولید تلویزیون های رنگی، کامپیوترهای شخصی، ضبط صوت و دوربین فیلمبرداری را شروع کرد. این دهه، در عین حال برهه ای بود که سامسونگ شروع به صادرات بیشتر محصولات تولیدی خود به آمریکای شمالی کرد. در سال ۱۹۸۹ سامسونگ با بریتیش پترولیوم مشارکتی را ترتیب داد تا شرکت Samsung BP Chemicals تأسیس شود. این شرکت هم اکنون محصولات شیمیایی خود را در کره جنوبی به فروش می رساند. در ابتدا و میانه دهه ۱۹۹۰ سامسونگ تولید حافظه و هارد دیسک را برای استفاده در کامپیوترهای شخصی شروع کرد که امروزه همچنان بخش بزرگی از تجارت سامسونگ را تشکیل می دهد. در تاریخچه سامسونگ هست که وقتی یکی از اولین تلفن های همراه این شرکت در سال ۱۹۹۵ بیرون آمد، به درستی کار نمی کرد. هنگامی که رئیس هیئت مدیره وقت آقای کان-هی لی متوجه این قضیه شد، به کارخانه محل ساخت آن محصول رفت و کل موجودی انبار آن تلفن را سوزاند.
بعد از اشتباهات اولیه، سامسونگ در اواخر دهه ۱۹۹۰ شروع کرد به جدی گرفتن صنعت موبایل. سپس در سال ۱۹۹۹ یکی از تلفن های همراه خود را با قابلیت اتصال به اینترنت عرضه کرد و سر انجام صنعت موبایل تبدیل شد به سودآورترین کسب و کار سامسونگ. در اواخر دهه ۹۰، سامسونگ پیشرفت های بیشتری را در صنعت تلویزیون رقم زد و در سال ۱۹۹۸ موفق به ساخت اولین تلویزیون دیجیتال تولید انبوه شد. تا سال ۱۹۹۹، لشکرتلویزیون های دیجیتال سامسونگ کامل شده بود. در اوایل قرن حاضر، سامسونگ شروع به ساخت تلویزیون های HDکرد. تولید پخش کننده های Blu-Ray و سایر تجهیزات سینمای خانگی نیز در دستور کار قرار گرفت. امروزه سامسونگ برخی از بهترین تلویزیون های HD بازار را تولید می کند. در کنگره موبایل بارسلون به سال ۲۰۱۰، سامسونگ اولین پرچمدار اندرویدی خود را معرفی کرد: خانواده گلکسی S که حالا نسل دهم آن نیز بیرون آمده. در پاییز ۲۰۱۰ سامسونگ تبلت Galaxy Tabرا معرفی کرد. این دستگاه ۷ اینچی آغازکننده روند رو به رشد تبلت های اندرویدی شد. در نمایشگاه محصولات مصرفی ۲۰۱۳ یا همان 2013CES سامسونگ آینده تلویزیون ها را به نمایشگاه گذاشت. تلویزیون هوشمند این شرکت اطلاعات را از طریق کابل یا ماهواره دریافت می کند و انواع محتواهای تصویری را برای بیننده به نمایش می گذارد.

در سال ۲۰۰۶، Business Week سامسونگ را بیستمین مارک جهانی معرفی کرد. همچنین Business Week رتبه ۱۲ را از بین ۱۰۰ شرکت برتر نوآور در گزارش ویژه ای که در ۲۴ آوریل ۲۰۰۶ منتشر کرد، به سامسونگ داد.

بخش نیمه هادی سامسونگ الکترونیک، بزرگ ترین تولیدکننده چیپ حافظه در جهان است. این برای یک دهه مناسب DRAM و SRAM بود. سامسونگ، بزرگ ترین تولیدکننده LCD در جهان، طرحی برای خط تولید نسل هشتم پنل های ۵۷ اینچی در نیمه دوم سال دارد..

در حال حاضر در گوشی های گلکسی سری s و سری note جز محصولات رده بالا سامسونگ حساب می شوند.

سامسونگ الکترونیک در ۵ زمینه تجاری کار می کند: رسانه دیجیتال، شبکه ارتباطاتی، لوازم خانگی، نیم رسانا و پنل های ال سی دی/ال ای دی.



شرکت رسانه ای و ارتباطات اسرائیلی هات (HOT) اوایل سال ۲۰۱۲ اقدام به پخش کلیپی تبلیغاتی و طنز برای گالکسی تب با محوریت برنامه هسته ای ایران کرد که موجب واکنش مقامات ایرانی شد.

در این کلیپ، کمدین های گروه «عصفور» در نقش کماندوهای موساد دیده می شوند که با پوشش زنانه برای انجام مأموریت به اصفهان می روند که در این آگهی به صورت بیابانی خشک تصویر شده است. این جاسوسان در یک قهوه خانه، یکی دیگر از مأموران موساد را می یابند که کت و شلوار به تن پشت میزی نشسته و با تبلت سامسونگ خود مشغول به کار است. یکی از مأموران در لباس زنانه، به طور تصادفی یکی از اپلیکیشن های تبلت را فشار می دهد که باعث انفجار تأسیسات اتمی در پس زمینه می شود.

پس از انتشار این کلیپ و واکنش ایران، شرکت سامسونگ این کلیپ را محکوم کرد و بیانیه ای در وبگاه رسمی خود انتشار داد که در آن ارتباط خود با ساخت این کلیپ را انکار کرده و آن را اقدام شبکه کابلی هات اسرائیل دانسته است."
481,طلاق,"طلاق به معنی پایان قانونی ازدواج و جدا شدن همسران از یکدیگر است و در پی آن حقوق و تکالیف متقابلی که بین زوجین در هنگام ازدواج وجود داشته از میان می رود. طلاق معمولاً وقتی اتفاق می افتد که استحکام رابطه زناشویی از بین می رود و میان زوجین ناسازگاری و تنش وجود دارد. طلاق اجتماعی، تغییرات در دوستی ها و سایر روابط اجتماعی است که مرد یا زن طلاق گرفته با آن ها سر و کار دارد. طلاق روانی، موقعیتی است که از طریق آن فرد پیوندهای وابستگی عاطفی به همسرش را قطع کند و به تنها زیستن تن دردهد.

طلاق با فسخ ازدواج متفاوت است. فسخ ازدواج به معنای این است که ازدواج صورت گرفته از ابتدا باطل و بی اعتبار بوده است. شیوهٔ انجام طلاق در قوانین کشورهای مختلف بسیار متفاوت است اما در اغلب کشورها نیاز به تأیید یک دادگاه یا مرجع رسمی حقوقی وجود دارد. مذاهب مختلف نیز رویکردهای متفاوتی به طلاق دارند. طلاق در اسلام به اختیار شوهر انجام می شود اما زن نیز در شرایط خاصی ممکن است حق طلاق را به دست بیاورد.

واژه طلاق از ریشه عربی و به معنی «گشودن گره» و «رها کردن» است و در فقه اسلامی «زائل کردن قید ازدواج با لفظ مخصوص» تعریف می شود. در فارسی از واژهٔ هِلِش، برای اشاره به طلاق استفاده می شده که از تغییریافتهٔ hiliŠn از پارسی میانه است.

نبود ناگهانی همسر ممکن است احساس اضطراب یا هراس ایجاد کند؛ هر چند برخی نیز ممکن است پس از طلاق احساس خوشحالی داشته باشند. معمولاً زنان از طلاق بیش از مردان از نظر اقتصادی زیان می بینند، اما فرایندهای سازگاری روانی و اجتماعی برای مردان و زنان تفاوت چندانی ندارد. بعضی از مردان و زنان ممکن است پس از طلاق به ازدواج مجدد تن در دهند.

کودکانی که والدینشان از ازدواج خود راضی نیستند اما با هم زندگی می کنند، ممکن است تحت تأثیر تنش ناشی از روابط آن ها به اضطراب یا افسردگی مبتلا شوند. کودکان پس از جدایی پدر و مادرشان نیز به اضطراب عاطفی دچار می شوند. کودکان بزرگ تر بهتر می توانند انگیزه های پدر و مادرشان را برای طلاق درک کنند. این کودکان ممکن است به خاطر اثراث طلاق بر آینده خود نگران باشند یا این که احساس تنهایی داشته باشند. کودکان هنگامی که پس از جدایی هم با پدر و هم با مادر رابطه مداوم دارند، در وضع بهتری به سر می برند تا هنگامی که فقط یکی از آن ها را به طور منظم می بینند. طلاق هماهنگی میان والدین، مسائل نگه داری کودک و حق ملاقات را در برمی گیرد.
به تازگی به فرزندی پذیرفتن کودکان بی سرپرست از سوی افراد مجرد شیوع بیشتری پیدا کرده است. این موضوع موافقان و مخالفانی دارد. مخالفان بر این باورند که این کودکان با ورود به یک خانواده تک سرپرست با مشکلات عاطفی رو به رو خواهند شد.

شواهد حاکی از آن است که نوجوانانی که در خانواده های تک والدی بزرگ شده اند بیش از همسالان خود که در خانواده های دو والدی تربیت شده اند، به سمت رفتارهای پرخطر تمایل دارند، شامل مصرف دخانیات، نوشیدن الکل، خشونت، روابط جنسی ناامن و اقدام به خودکشی.

طلاق در بسیاری از سرزمین های باستانی از جمله میان رودان، یونان، ایران، مصر و چین وجود داشته است. کنستانتین محدودیت های بسیاری برای طلاق ایجاد کرد و در قرن دهم میلادی کلیسای مسیحی آن را ممنوع دانست. هنری هشتم برای نخستین بار از مجلس کلیسای انگلیس خواست که ازدواج او را فسخ نماید.

به مرور زمان کشورهای اروپایی و مسیحی حق طلاق را برای زن و شوهر به رسمیت شناختند. با این حال، در سال ۱۹۸۶ در ایرلند پارلمان طلاق را غیرقانونی اعلام کرد. در انگلستان، در سال ۱۹۶۹ لایحه قانونی اصلاح طلاق به تصویب رسید که گرفتن طلاق را برای زن و شوهر آسان تر کرد. بین سال های ۱۹۶۰ و ۱۹۷۰، میزان طلاق در بریتانیا به طور ثابت هر سال ۹ درصد افزایش یافت و در طی آن دهه دو برابر شد. امروزه در بسیاری از جوامع اروپایی، میزان طلاق افزایش یافته است.
در کشورهایی که ازدواج همجنسگرایان قانونی است طلاق آنان هم پیش بینی شده است. بر اساس آمار میزان طلاق بین همجنسگرایان کمتر است.

طلاق در اسلام منفورترین حلال نامیده شده است و از این واقعه عرش الهی می لرزد[۱]
قرآن به مردان مسلمان سفارش می کند که از طلاق همسرانشان خودداری ورزند؛ و سازش را بهتر دانسته است.[۲] در شرایط ناسازگاری زن و شوهر، قرآن پیشنهاد کرده است که داوری از خانواده شوهر و داوری از خانواده زن با هم بحث کنند.[۳]
کسانی که به ترک هم خوابگی با زنان خود سوگند یاد می کنند، می بایست چهارماه، قبل از نافذ شدن طلاق، انتظار بکشند و اگر باز هم اصرار داشتند، حکم اجرا می شود.[۴]
اگر طلاق پیش از نزدیکی صورت پذیرد و شوهر برای زن مهری تعیین کرده باشد، می بایست نصف آنچه معین کرده، به زن بپردازد.[۵]
قرآن نوعی طلاق رجعی را که در آن، مرد به زن خود می گوید پشت تو چون پشت مادر من است، زشت می شمارد.[۶]
در ازدواج دائم، مرد می تواند همسرش را طلاق دهد؛ مشروط به این که زن در مدت عادت ماهانه یا باردار نباشد. برای تقاضای طلاق از سوی زن، عموماً شرایطی در پیمان ازدواج معین می شود. مثلاً اگر زن در پیمان ازدواج شرط کرده باشد که هرگاه شوهر زن دیگر بگیرد یا با او بدرفتاری کند، تقاضای طلاق خواهد کرد. در صورت ناتوانی شوهر از دادن نفقه، زن می تواند تقاضای طلاق نماید. همچنین، ابتلای شوهر به بیماری روانی یا جسمانی که باعث اختلال در زندگی زناشویی شود؛ می تواند دلیلی برای تقاضای طلاق از سوی زن باشد.
عموماً میزان طلاق در جامعه های اسلامی، کم تر از میزان طلاق در جوامع غیراسلامی است. بسیاری از شوهران که زنان را مورد سوءاستفاده و سوءرفتار قرار می دهند، از طلاق دادنشان خودداری می کنند. در بسیاری از کشورهای اسلامی، دادگاه های خانواده برای اجرای عدالت تأسیس شده اند.
به گفتهٔ کاظم صدیقی فقیه شیعه در خطبه های نماز جمعه تهران؛ ولی فقیه حق طلاق همسر رئیس جمهور را دارد، وی گفته است که این نظریه را اولین بار از یکی از وزرای دولت جمهوری اسلامی ایران شنیده و به آن معتقد است

در آئین یهود برای طلاق، زن باید از شوهر خود طلاق را تقاضا کند و توافق او را بگیرد.

بهاءالله، شارع بهائیت در کتاب اقدس امر طلاق را بسیار مکروه و ناپسند ذکر می کند ولی در نظر می گیرد که اگر زن و شوهری واقعاً نتوانستند با هم زندگی کنند باید حکم طلاق جاری شود:
شوقی افندی، ولی امرالله می گوید: «امر طلاق بسیار مذموم و قبیح و مخالف رضای الهی است»

بعد از تصمیم زن و مرد برای جاری ساختن حکم طلاق، باید به مدت یک سال صبر نمایند، این ایام به اصطلاح بهائی، ایام تربص نامیده می شود؛ و اگر این یکسال گذشت و بین زن و مرد اتحاد مجدد برقرار نشد، آن ها به کلی از هم جدا شده و می توانند با فرد دیگری ازدواج کنند.
در موقع یکسال تربص مرد باید تمام مخارج زندگی زن را به میزانی که محفل روحانی محل تعین می کند، بپردازد ولو آنکه طلاق به تقاضای زن صورت گرفته باشد.

در ایران، در سال ۱۳۹۱ ۱۵۰هزار و ۳۲۴ طلاق به وقوع پیوسته است. یعنی روزانه ۳۸۱ زوج از یکدیگر جدا شده اند. خیانت، مشکلات جنسی و تورم مهم ترین دلایل طلاق هستند. در جمهوری اسلامی ایران، مرد با مراجعه به دادگاه حق تقاضای طلاق دارد. زن نیز در شرایط خاصی می تواند با مراجعه به دادگاه تقاضای طلاق کند. بعضی از این شرایط عبارت اند از:

شهیندخت مولاوردی معاون رئیس جمهوری در امور زنان و خانواده، اعتیاد را یکی از آسیب ها و چالش های مهم کشور و خانواده ها دانست و اعلام کرد که ۵۵ درصد طلاق ها در کشور نتیجه این معضل اجتماعی است. همچنین حدود ۱۰ درصد معتادان در کشور نیز زنان هستند.

برای رسمیت طلاق خواندن صیغه طلاق در حضور دو مرد شاهد لازم است.

در قوانین ایران به پیروی از فقه امامیه سه شیوه برای وقوع طلاق ذکر شده ست. روش اول خواست مرد است؛ در مادهٔ ۱۱۳۳ قانون مدنی ایران آمده است که: «مرد هر وقت که بخواهد می تواند زن خود را طلاق دهد.» دوم تقاضای طلاق توسط زن از دادگاه و سوم طلاق توافقی زن و شوهر که به طلاق خلع و مبارات معروف است و نوع خاصی از طلاق با شرایط خاص خود محسوب می شود.

انتقاداتی که به اختیار نامحدود مرد در انجام طلاق گرفته می شد باعث شد تا قانون حمایت خانواده ۱۳۴۶ صدور گواهی عدم امکان سازش از سوی دادگاه را پیش از انجام طلاق لازم بداند و شرایطی هم برای درخواست صدور این گواهی مقرر شده بود. البته مشخص نبود که آیا این قانون اختیار نامحدود مرد در طلاق را از بین برده یا خیر. یعنی مرد می ةواند بدون وجود شرایطی که در این قانون آمده درخواست طلاق بدهد یا نه. تا اینکه قانون حمایت خانواده ۱۳۵۴ به تصویب رسیده و به طور صریح ماده ۱۱۳۳ را نسخ کرده و تلاش کرد تا نوعی تساوی را در امور ازدواج و طلاق بین زن و مرد برقرار کند. در این قانون آزادی مرد در طلاق محدود به موارد خاصی شده و پنج شرط دیگر علاوه بر شرایط ماده ۱۱ قانون حمایت خانواده ۱۳۴۶ برای امکان درخواست طلاق اضافه شد که عبارت بودند از زندانی شدن زن یا مرد برای دوره ای مشخص، اعتیاد، ازدواج مجدد مرد بدون رضایت زن، ترک زندگی خانوادگی از طرف هریک از آنها، محکومیت قضایی هر یک از آن ها که موجب لطمه به حیثیت خانوادگی دیگری شود. علاوه بر موارد قانون ۱۳۴۶، در قانون ۱۳۵۴ این توضیح آمد که ماده ۱۱ هم برای زن و هم برای مرد اعتبار دارد.

با وقوع انقلاب اسلامی و با تصویب قانون دادگاه های مدنی خاص (۱۳۵۸) برخی از مواد قانون حمایت خانواده ۱۳۵۴ نسخ شد. در ماده ۳ این قانون آمده بود: «موارد طلاق همان است که در قانون مدنی و احکام شرع مقرر گردیده ولی در مواردی که شوهر به استناد ماده ۱۱۳۳ قانون مدنی تقاضای طلاق می کند، دادگاه بدواً بر حسب آیه کریمهٔ … مورد را به داوری ارجاع می کند و در صورتی که بین زوجین سازش حاصل نشود اجازهٔ طلاق را به زوج خواهد داد». به این ترتیب در ایران امروز مردی که بخواهد همسرش را طلاق بدهد ابتدا باید دادگاه رجوع کند و دادگاه هم سعی به سازش بین او و همسرش خواهد کرد و اگر این اتفاق نیفتاد اجازهٔ طلاق را صادر خواهد کرد.

زن نیز در دو حالت می تواند از دادگاه تقاضای طلاق کند. اول اینکه در زمان ازدواج یا پس از آن، از شوهر وکالت برای طلاق گرفته باشد. اعطای چنین وکالتی به عنوان یک شرط ضمن عقد ازدواج رایج است و در این حالت زن به نیابت و نمایندگی از شوهر طلاق را اجرا می کند. دوم اینکه یکی از شرایط مقرر در قانون مدنی برای درخواست طلاق زن وجود داشته باشد. این شرایط به طور کلی به سه دسته تقسیم می شوند؛ اول خودداری یا عجز شوهر از دادن نفقه، دوم عسر و حرج که به معنی دشواری غیرقابل تحمل زندگی مشترک است و سوم نیز مفقودالاثر شدن شوهر برای بیش از چهار سال. عسر و حرج شامل موارد متعددی از جمله ابتلای شوهر به بیماری های مسریه صعب العلاج، ضرب و شتم یا سوء معاشرت مستمر، محکومیت به حبس ۵ سال یا بیشتر، ترک زندگی خانوادگی، اعتیاد به مواد مخدر و مشروبات الکلی می شود.

میزان طلاق در ایران با توجه به تعداد طلاق نسبت به جمعیت تقریباً برابر با میزان طلاق در سه کشور اصلی اروپای غربی است. آمار طلاق در ایران در سال های ۱۳۸۵ تا ۱۳۹۱ به طور پیوسته در حال افزایش بوده و از ۹۴ هزار طلاق در سال ۱۳۸۵ به ۱۱۰ هزار در سال ۸۷، ۱۳۷ هزار در سال ۸۹ و ۱۵۰ هزار در سال ۹۱ رسیده است.

میزان طلاق در سه کشور اصلی اروپای غربی تقریباً برابر با میزان طلاق در ایران است. در فرانسه که حدود ۶۶ میلیون نفر جمعیت دارد در سال ۲۰۱۲ حدود ۱۳۳ هزار طلاق انجام شده است. در آلمان ۸۲ میلیونی، حدود ۱۹۰ هزار طلاق و در انگلیس ۶۰ میلیونی هم ۱۴۴ هزار طلاق ثبت شده است. در ایران ۷۷ میلیونی هم در سال ۱۳۹۱ شمسی ۱۵۰هزار و ۳۲۴ طلاق به وقوع پیوسته است. در فرانسه میزان طلاق در سال های اخیر روند کاهش داشته است. در سال ۲۰۰۵ در فرانسه بیش از ۱۵۵ هزار مورد طلاق به وقوع پیوسته بود اما در سال ۲۰۰۶ این رقم به ۱۳۹ هزار کاهش یافته و نهایتاً به ۱۳۳ هزار مورد در سال رسیده است.

براساس آمارهای دو الی سه دهه گذشته، در آمریکا تا سال ۱۹۸۸ از هر سه ازدواج یکی به طلاق انجامیده و در این نسبت در سال ۱۹۸۹ به دو سوم رسیده است.
در تهران ۴۰ درصد ازدواج ها به طلاق منجر می شود.

بر اساس آمار بدست آمده از کشور آمریکا، بیشترین طلاق(۳۶٫۶٪) در مورد زنانی اتفاق می افتد که در بین سنین ۲۰ تا ۲۴ سال ازدواج کرده اند، در مورد مردان نیز وضع به همین شکل است و بیشترین طلاق آنها(۳۸٫۸٪) برای مردانی رخ می دهد که در بین سال های ۲۰ تا ۲۴ سالگی ازدواج کنند.

بین ۴۰–۵۰ درصد ازدواج های اول در ایالات متحده به طلاق منجر می شود و نرخ طلاق در ازدواج های بعدی بالاتر از این رقم است.

واتیکان و فیلیپین تنها کشورهای دنیا هستند که در قوانین آن ها چیزی به نام طلاق وجود ندارد. کشورهای دیگری که در سال های اخیر طلاق را وارد قوانین خود کرده اند؛ شامل ایتالیا (۱۹۷۰)، پرتغال (۱۹۷۵)، برزیل (۱۹۷۷)، اسپانیا (۱۹۸۱)، ایرلند (۱۹۹۶)، شیلی (۲۰۰۴) و مالت (۲۰۱۱) می شوند.


۴٫۳. ↑ کتاب روانشناسی طلاق
۵. کتاب روابط صمیمانه. اربر و اربر. ترجمه عابدین جواهری و عزیز تاجیک اسمعیلی. انتشارات ارجمند. ۱۳۹۱"
499,باشگاه فوتبال منچستر یونایتد,"باشگاه فوتبال منچستر یونایتد یکی از باشگاه های حرفه ای فوتبال در لیگ برتر فوتبال انگلستان است. این باشگاه در سال ۱۸۷۸، با نام باشگاه فوتبال نیوتون هیث تأسیس شد. در سال ۱۹۰۲، نام این باشگاه به منچستر یونایتد تغییر یافت و در سال ۱۹۱۰، ورزشگاه الدترافورد به عنوان ورزشگاه خانگی این تیم انتخاب شد.

در سال ۱۹۶۸، منچستریونایتد با سرمربیگری مت بازبی به عنوان اولین تیم انگلیسی در لیگ قهرمانان اروپا به قهرمانی رسید. این اتفاق ۱۰ سال پس از حادثه مونیخ رخ داد. در این حادثه ۸ تن از بازیکنان تیم فوتبال منچستریونایتد جان خود را از دست دادند. سر الکس فرگوسن که از نوامبر ۱۹۸۶ تا مهٔ ۲۰۱۳ سرمربیگری این تیم را بر عهده داشت، توانست ۳۸ جام مختلف برای باشگاه به دست آورد.
منچستر یونایتد با داشتن ۲۰ عنوان قهرمانی در لیگ برتر، ۵ قهرمانی در جام اتحادیه، ۱۲ قهرمانی در جام حذفی، ۲۱ قهرمانی در سوپر جام انگلستان، ۱ قهرمانی در لیگ اروپا و هم چنین سه عنوان قهرمانی در لیگ قهرمانان اروپا یکی از پرافتخارترین باشگاه های فوتبال جهان به شمار می آید. آن ها تنها تیم انگلیسی هستند که توانستند در فصل ۹۹–۱۹۹۸ هر سه جام لیگ برتر، جام حذفی و لیگ قهرمانان اروپا (سه گانه) را به دست آورند. در فصل ۱۷–۲۰۱۶، با قهرمانی در لیگ اروپا، آن ها جزو پنج تیمی در اروپا شدند که در تمامی رقابت های یوفا به مقام قهرمانی رسیده است. هم چنین آن ها به تنها باشگاه انگلیسی تبدیل شدند که توانسته اند در تمامی رقابت هایی که در آن شرکت کرده اند، به مقام قهرمانی برسند.

منچستر یونایتد در فصل ۱۷–۲۰۱۶ با درآمد ۶۷۶٫۳ میلیون یورویی، پردرآمدترین باشگاه فوتبال در دنیا و در سال ۲۰۱۷ با ارزشی معادل ۲٫۸۶ میلیارد پوند، باارزش ترین باشگاه فوتبال جهان شد. تا اکتبر ۲۰۱۸، برند منچستر یونایتد با ۱٫۵۵ بیلیون یورو ارزش، باارزش ترین برند فوتبالی است. این باشگاه از پرطرفدارترین تیم های جهان به حساب می آید. بعد از عرضهٔ سهام این تیم در بورس لندن در سال ۱۹۹۱، مالکوم گلیزر در مهٔ ۲۰۰۵ با مبلغی بالغ بر ۸۰۰ میلیون پوند باشگاه را خرید. در اوت ۲۰۱۲، عرضه اولیه سهام باشگاه در بازار بورس نیویورک انجام گرفت.

باشگاه فوتبال منچستر یونایتد در سال ۱۸۷۸ توسط شرکت راه آهن لانکشایر و یورکشایر و با نام نیوتون هیث شکل گرفت. در ابتدا این تیم فقط با تیم های شرکت های راه آهن دیگر بازی می کرد، ولی در ۲۰ نوامبر ۱۸۸۰ اولین بازی رسمی خود را در برابر بولتون واندررز انجام داد. بازیکنان تیم نیوتون هیث در این بازی لباس سبز و طلایی پوشیده بودند و بازی را نیز با نتیجه ۶ بر صفر واگذار کردند. این تیم از سال ۱۸۸۸ به عضویت یک لیگ محلی کوچک درآمد. این لیگ محلی پس از یک سال منحل شد و آن ها به لیگ دیگری به نام اتحاد فوتبال پیوستند. سه فصل بعد این لیگ با لیگ برتر فوتبال ادغام شد. این تیم از فصل ۹۳–۱۸۹۲ کار خود را در لیگ دسته اول شروع کرد. در آن موقع تیم از شرکت راه آهن استقلال یافته بود و پسوند LYR (مخفف Lancashire and Yorkshire Railway) از نام این تیم حذف شد. بعد از فقط دو فصل، باشگاه به دستهٔ دوم سقوط کرد.
در ژانویه ۱۹۰۲، باشگاه با بدهی ۲٬۶۷۰ پوند (معادل ۲۱۰٬۰۰۰ پوند در سال ۲۰۱۱ میلادی) ورشکسته شد. هری استفورد، کاپیتان تیم ۴ تاجر از جمله جان هنری دیویس (که رئیس باشگاه شد) را یافت که حاضر شدند هر کدام ۵۰۰ پوند در باشگاه سرمایه گذاری کنند و تیم را نجات دهند. در آن موقع نام تیم نیز تغییر کرد و در ۲۴ آوریل ۱۹۰۲ باشگاهی با نام منچستر یونایتد به صورت رسمی شکل گرفت. با سرمربیگری ارنست منگنال که تیم را در سال ۱۹۰۳ تحویل گرفت، آن ها موفق به نایب قهرمانی در لیگ دسته دوم در سال ۱۹۰۶ شدند و به لیگ دسته اول راه یافتند. هم چنین منچستر یونایتد در سال ۱۹۰۸، برای اولین بار توانست لیگ دسته اول را فتح کند که اولین قهرمانی منچستر یونایتد در لیگ به حساب می آید. در شروع فصل بعد، منچستر یونایتد عنوان قهرمانی در جام خیریه انگلیس را به دست آورد. و در پایان فصل نیز برای اولین بار، به عنوان قهرمانی جام حذفی انگلیس رسید. منچستر یونایتد در سال ۱۹۱۱، بار دیگر در لیگ دسته اول قهرمان شد، ولی در پایان آن فصل، منگنال منچستر یونایتد را ترک کرد و به منچستر سیتی پیوست.

در سال ۱۹۲۲، بعد از شروع دوباره لیگ های فوتبال پس از توقف سه ساله به علت جنگ جهانی اول، باشگاه به دسته دوم سقوط کرد. منچستر یونایتد در سال ۱۹۲۵، دوباره به لیگ دسته اول بازگشت، ولی در سال ۱۹۳۱ دوباره به دسته دوم رفت و به باشگاه یو-یویی تبدیل شد. در آن سال، منچستر یونایتد ضعیف ترین نتیجهٔ تاریخ خود را گرفت و در لیگ دسته دوم در رتبهٔ بیستم قرار گرفت. در اکتبر ۱۹۲۷، جان هنری دیویس درگذشت. باشگاه بار دیگر در آستانهٔ ورشکستگی قرار گرفت، ولی در دسامبر ۱۹۳۱، جیمز گیبسون در باشگاه سرمایه گذاری کرد و اداره باشگاه را در دست گرفت. در فصل ۳۹–۱۹۳۸ و در فاصله یک سال قبل از شروع جنگ جهانی دوم، باشگاه کار خود را در لیگ دسته اول در رتبه چهاردهم به پایان رساند.

در اکتبر ۱۹۴۵، پس از از سرگیری دوبارهٔ مسابقات فوتبال بعد از جنگ جهانی دوم، مت بازبی با قراردادی ۵ ساله به منچستر یونایتد پیوست. او کارش را با جذب پنج بازیکن شروع کرد. بازبی در سال های ۱۹۴۷، ۱۹۴۸ و ۱۹۴۹ با تیم نایب قهرمان لیگ دسته اول شد و در سال ۱۹۴۸ نیز قهرمان جام حذفی انگلیس شد. در سال ۱۹۵۲، باشگاه پس از ۴۱ سال قهرمان لیگ دسته اول شد. با میانگین سنی ۲۲ سال، تیم سر مت بازبی در آن سال ها توسط رسانه ها «بچه های بازبی» خوانده می شد. در سال ۱۹۵۷، منچستر یونایتد به عنوان اولین تیم انگلیسی به لیگ قهرمانان اروپا راه یافت. آن ها در این مسابقات، در نیمه نهایی بازی را به رئال مادرید واگذار کردند و حذف شدند. در همان مسابقات، منچستر یونایتد با نتیجه ۱۰ بر صفر باشگاه بلژیکی اندرلشت را شکست داد. این پیروزی، به عنوان پرگل ترین بُرد منچستر یونایتد در تاریخ این باشگاه محسوب می شود.

در سال بعد و در همین مسابقات، در راه برگشت به خانه پس از برد مقابل ستاره سرخ بلگراد، هواپیمایی که بازیکنان منچستر یونایتد، تعدادی خبرنگار و مقامات باشگاه را به انگلیس انتقال می داد، در حالی که در مونیخ آلمان سوخت گیری کرده بود، در حال بلند شدن از زمین دچار سانحه شد. فاجعه هوایی مونیخ در ۶ فوریه ۱۹۵۸ رخ داد و جان ۲۳ نفر را گرفت، از جمله ۸ تن از بازیکنان منچستر یونایتد. جئوف بنت، راجر بایرن، ادی کولمن، دانکن ادواردز، مارک جونز، دیوید پگ، تامی تیلور و بیلی ولان بازیکنانی بودند که در این حادثه جان باختند و چندی دیگر از بازیکنان در این حادثه به شدت مجروح شدند.
مت بازبی در این حادثه مجروح شد و در دوران درمانش، جیمی مورفی هدایت تیم را بر عهده گرفت. در آن سال آن ها به فینال جام حذفی رسیدند، اما در مقابل بولتون واندررز مغلوب شدند. با به رسمیت شناختن این فاجعه، یوفا از باشگاه دعوت کرد تا در فصل ۵۹–۱۹۵۸ لیگ قهرمانان اروپا در کنار ولورهمپتون شرکت کند. با وجود تصویب اتحادیه فوتبال انگلیس، سازمان لیگ تشخیص داد به علت این که منچستر یونایتد به این مسابقات راه پیدا نکرده است، نمی تواند در آن شرکت کند. بازبی با خریدن بازیکنانی هم چون دنیس لا و پت کرراند تیم دههٔ ۶۰ منچستر یونایتد را دوباره ساخت. این تیم همراه با بازیکنانی هم چون جرج بست در سال ۱۹۶۳ در جام حذفی قهرمان شد.

در فصل بعدی در لیگ نایب قهرمان شدند و در سال ۱۹۶۵ و ۱۹۶۷ توانستند در لیگ به مقام قهرمانی برسند. در سال ۱۹۶۸، منچستر یونایتد در فینال لیگ قهرمانان اروپا با نتیجهٔ ۴ بر ۱ تیم بنفیکا را شکست داد و به عنوان اولین تیم انگلیسی، در لیگ قهرمانان اروپا، قهرمان شد. در آن تیم، سه برندهٔ توپ طلای اروپا یعنی بابی چارلتون، دنیس لا و جرج بست حضور داشتند. مت بازبی در سال ۱۹۶۹ از سِمَت خود استعفا داد و ویلف مک گینس، بازیکن سابق منچستر یونایتد، جانشین وی شد.

به دنبال کسب رتبهٔ هشتم در فصل ۷۰–۱۹۶۹ و شروع ضعیف در فصل ۷۱–۱۹۷۰، بازبی پذیرفت تا به صورت موقت سرمربی تیم بشود و ویلف مک گینس نیز به عنوان کمک مربی در تیم مشغول شد. در ژوئن ۱۹۷۱، فرانک اوفارل، به عنوان سرمربی برگزیده شد. ولی ۱۸ ماه بعد و در دسامبر ۱۹۷۲ تامی دوچرتی جانشین وی شد. دوچرتی منچستر یونایتد را از سقوط به دستهٔ پایین تر نجات داد؛ ولی در سال ۱۹۷۴ آن ها به دستهٔ پایین تر سقوط کردند. مثلث خط حملهٔ یونایتد یعنی بست، لا و چارلتون باشگاه را ترک کردند. باشگاه سال بعد به دسته اول بازگشت و در سال ۱۹۷۶ به بازی نهایی جام حذفی رسید. اما در آن جا مغلوب ساوت همپتون شد. منچستر یونایتد در سال ۱۹۷۷ باز هم به فینال رسید و این بار ۲ بر ۱ مقابل لیورپول به برتری رسید. دوچرتی پس از مدت کوتاهی و به دنبال افشای رابطه اش با همسر فیزیوتراپیست باشگاه، برکنار شد.

دیو سکستون در سال ۱۹۷۷، جانشین دوچرتی شد. با وجود خرید بازیکنان بزرگی هم چون جو جردن، گوردون مک کوئین، گری بیلی و رای ویلکینز، باشگاه در آن سال به نتیجهٔ قابل توجهی دست نیافت. آن ها در فصل ۸۰–۱۹۷۹ در لیگ و جام حذفی نایب قهرمان شدند. سکستون در سال ۱۹۸۱ برکنار و ران اتکینسون جانشین وی شد. او رکورد نقل و انتقالات انگلیس را شکست و برایان رابسون را از وست برومویچ با مبلغ ۱٫۵ میلیون پوند به منچستر یونایتد آورد. با هدایت اتکینسون، منچستر یونایتد دو بار در سال های ۱۹۸۳ و ۱۹۸۵، قهرمان جام حذفی شد. در فصل ۸۶–۱۹۸۵ منچستر یونایتد، در حالی که به قهرمانی خیلی نزدیک بود، لیگ را با رتبه چهارم به پایان رساند. سال بعد منچستر یونایتد خطر سقوط را از سر گذراند و اتکینسون برکنار شد.

الکس فرگوسن و دستیارش آرچی ناکس در روز برکناری اتکینسون از تیم آبردین به منچستر یونایتد آمدند و با هدایت آن ها، باشگاه در آن فصل به رتبهٔ یازدهم لیگ دست یافت. با وجود این که فرگوسن منچستر یونایتد را در فصل ۸۸–۱۹۸۷ در لیگ به مقام دوم رساند، ولی در فصل بعدی دوباره منچستر یونایتد یازدهم شد. فرگوسن در آستانهٔ برکناری بود، ولی با شکست دادن کریستال پالاس، آن ها قهرمان جام حذفی سال ۱۹۹۰ شدند و فرگوسن در سمت خود باقی ماند. در فصل بعد منچستر یونایتد برای اولین بار در جام در جام اروپا قهرمان شد و در بازی سوپر جام اروپا با یک گل، ستاره سرخ بلگراد، قهرمان لیگ قهرمانان اروپا را شکست داد و سوپر جام اروپا را نیز به دست آورد. در فصل بعدی منچستر یونایتد در ومبلی تیم ناتینگهام فارست را یک بر صفر شکست داد و عنوان قهرمانی جام اتحادیه را به دست آورد. در سال ۱۹۹۳ باشگاه برای اولین پس از سال ۱۹۶۷، قهرمان لیگ برتر شد و در فصل بعدی نیز منچستر یونایتد جام حذفی و لیگ برتر را فتح کرد.

در فصل ۹۹–۱۹۹۸ منچستر یونایتد به نخستین تیم انگلیسی تبدیل شد که هر سه جام لیگ برتر، جام حذفی و لیگ قهرمانان اروپا را در یک فصل به دست می آورد. در حقیقت منچستر یونایتد تنها تیم انگلیسی است که سه گانه را در کارنامهٔ خود ثبت کرده است. آن ها در فینال لیگ قهرمانان سال ۱۹۹۹ در حالی که از بایرن مونیخ با یک گل عقب بودند، در وقت های اضافه با گل های اوله گانر سولسشیر و تدی شرینگهام به پیروزی رسیدند. هم چنین با شکست دادن تیم پالمیراس در توکیو، جام بین قاره ای را نیز به دست آوردند. پس از آن، فرگوسن به خاطر خدمات خود به فوتبال لقب ""سر"" را از ملکه بریتانیا دریافت کرد.

در سال ۲۰۰۰، منچستر یونایتد به جام باشگاه های جهان راه یافت و لیگ برتر را نیز دوباره در فصل های ۲۰۰۰–۱۹۹۹ و ۲۰۰۱–۲۰۰۰ فتح کرد. آن ها در فصل ۲۰۰۲–۲۰۰۱ نایب قهرمان لیگ شدند و در فصل بعد، دوباره عنوان قهرمانی را به دست آوردند. قهرمانی جام حذفی فصل ۲۰۰۴–۲۰۰۳ نیز نصیب منچستر یونایتد شد. در فصل ۲۰۰۶–۲۰۰۵ منچستر یونایتد برای اولین بار در تاریخ خود، از راه یابی به مرحله حذفی لیگ قهرمانان اروپا بازماند. اما با نایب قهرمانی در لیگ برتر و قهرمانی در جام اتحادیه، این امر را جبران کرد. منچستر یونایتد در فصل های ۰۷–۲۰۰۶ و ۰۸–۲۰۰۷ قهرمان لیگ برتر شد و در سال ۲۰۰۸ با شکست ۶ بر ۵ تیم چلسی در ضربات پنالتی (۱ بر ۱ مساوی در وقت قانونی و اضافه) قهرمان اروپا شد. در این بازی، رایان گیگز برای ۷۵۹مین بار برای منچستر یونایتد به میدان رفت و رکورد بابی چارلتون را شکست. در دسامبر همان سال، منچستر یونایتد قهرمان باشگاه های جهان شد و در فصل ۰۹–۲۰۰۸ در جام اتحادیه عنوان قهرمانی را کسب کرد. در تابستان آن سال، کریستیانو رونالدو با مبلغ ۸۰ میلیون پوند که در زمان خود رکوردی جهانی محسوب می شد، به رئال مادرید فروخته شد. در سال ۲۰۱۰ منچستریونایتد ۲ بر ۱ استون ویلا را در بازی نهایی جام اتحادیه شکست داد و توانست برای اولین بار در این جام، از مقام قهرمانی خود دفاع کند.

منچستر یونایتد در فصل ۱۰–۲۰۰۹ به مقام نایب قهرمانی رسید. اما در فصل ۱۱–۲۰۱۰، برای نوزدهمین بار در لیگ برتر قهرمان شد. منچستر یونایتد با کسب این عنوان، رکورد ۱۸ قهرمانی تیم لیورپول در لیگ را شکست و به پرافتخارترین تیم باشگاهی در لیگ برتر انگلستان تبدیل شد.

بعد از نایب قهرمانی در فصل ۱۲–۲۰۱۱، منچستر یونایتد در فصل ۱۳–۲۰۱۲ توانست برای بیستمین بار قهرمان لیگ برتر شود.

روز ۸ مهٔ ۲۰۱۳، فرگوسن اعلام کرد که در پایان فصل بازنشسته می شود، اما به عنوان عضو هیئت رئیسه و سفیر، به فعالیتش در این باشگاه ادامه می دهد. یک روز بعد، باشگاه منچستر یونایتد اعلام کرد که دیوید مویس با منچستر یونایتد قرارداد ۶ ساله امضا کرده و هدایت این تیم را بر عهده خواهد گرفت. ده ماه بعد، در ۲۲ آوریل ۲۰۱۴، به دنبال نتایج ضعیف یونایتد و عدم راهیابی این تیم به لیگ قهرمانان اروپا برای اولین بار پس از فصل ۹۶–۱۹۹۵، دیوید مویس از سمتش برکنار شد و رایان گیگز به صورت موقت، هدایت این تیم را برعهده گرفت. در ۱۹ مهٔ ۲۰۱۴ رسماً اعلام شد که لوئی فان خال با قراردادی سه ساله جانشین مویس می شود و رایان گیگز هم به عنوان دستیار در تیم خواهد بود. در ۲۸ مهٔ ۲۰۱۴، مالکوم گلیزر مالک باشگاه درگذشت.

یونایتد با فن خال در فصل اول به مقام چهارم لیگ رسید و به مرحلهٔ گروهی فصل بعد لیگ قهرمانان اروپا راه یافت، اما در همان مرحلهٔ گروهی حذف شد. فصل بعد با وجود چند خرید گران قیمت در لیگ به مقام پنجم رسید و باز هم از رسیدن به لیگ قهرمانان بازماند. با این حال، در آن فصل یونایتد برای دوازدهمین بار به قهرمانی جام حذفی رسید و با رکورد آرسنال برابری کرد. با وجود این قهرمانی، دو روز بعد فن خال از کارش برکنار شد و در ۲۷ مهٔ ۲۰۱۶، ژوزه مورینیو با قراردادی سه ساله سرمربی گری این تیم را بر عهده گرفت. در این فصل منچستر یونایتد برای بیست و یکمین بار قهرمان جام خیریه شد، برای اولین بار توانست در لیگ اروپا به قهرمانی برسد و هم چنین برای پنجمین بار در جام اتحادیه انگلستان به قهرمانی رسید. وین رونی با به ثمر رساندن دویست و پنجاهمین گل خود برای باشگاه، رکورد سر بابی چارلتون را شکست و به بهترین گلزن تاریخ باشگاه تبدیل شد و در انتهای فصل به باشگاه سابق خود یعنی اورتون بازگشت. بعد از پایان هفتهٔ هفدهم فصل ۱۹–۲۰۱۸، تیم مورینیو با ۱۹ امتیاز کم تر از تیم صدرنشین و ۱۱ امتیاز فاصله از تیم چهارم جدول، در ردهٔ ششم قرار داشت؛ این بدترین شروع تاریخ باشگاه در لیگ برتر بود. نهایتاً ژوزه مورینیو در ۱۸ دسامبر ۲۰۱۸ برکنار شد و یک روز بعد اوله گونر سولشیر به صورت موقت جانشین وی شد. در ۲۸ مارس ۲۰۱۹ و پس از کسب ۱۴ برد از ۱۹ بازی ابتدایی اش، سولشیر با امضای قراردادی سه ساله به عنوان سرمربی رسمی تیم انتخاب شد.

آرم باشگاه منچستر یونایتد، از آرم شورای شهر منچستر گرفته شده است. اگرچه تغییرات بسیاری در آن دیده می شود و از آن آرم، فقط کشتی آن باقی مانده است. در دههٔ ۶۰ میلادی، به منچستر یونایتد لقب شیاطین سرخ داده شد. در آن زمان این لقب به صورت رسمی وارد برنامه های باشگاه شد و در دههٔ ۷۰ میلادی، نشان یک شیطان به آرم باشگاه اضافه شد.

لباس تیم نیوتون هیث در ابتدا، پیراهن های سبز و زرد به همراه جوراب و شورت ورزشی آبی بود. بین سال های ۱۸۹۴ تا ۱۸۹۶ پیراهن باشگاه رنگ سبز و طلایی بود تا این که در سال ۱۸۹۶، پیراهن باشگاه یک دست سفید شد و بازیکنان جوراب های آبی رنگ پوشیدند. بعد از آن که نام باشگاه در سال ۱۹۰۲ به منچستر یونایتد تغییر یافت، رنگ لباس تیم نیز عوض شد. از آن زمان به بعد بازیکنان پیراهن قرمز، شورت ورزشی سفید و جوراب سیاه می پوشیدند. تا سال ۱۹۲۲، تغییرات چندانی در لباس تیم صورت نگرفت تا این که در آن سال یک علامت V قرمز تیره به قسمت اطراف یقه پیراهن تیم اضافه شد. لباس خانگی تیم تا سال ۱۹۲۷ به همین شکل بود. در سال ۱۹۳۴، بازیکنان پیراهن های آلبالویی و سفید رنگ پوشیدند، ولی در فصل بعدی پیراهن تیم به همان قرمز یکدست تغییر یافت. از سال ۱۹۵۹ تا ۱۹۶۵، جوراب های بازیکنان از رنگ مشکی به رنگ سفید تغییر کرد و از سال ۱۹۶۵ تا ۱۹۷۱، جوراب های تیم، قرمزرنگ شد. در آن سال دوباره جوراب های تیم به رنگ مشکی درآمد. لباس تیم در فصل ۱۱–۲۰۱۰، قرمز رنگ با یقه های سفید، شورت ورزشی سفید و جوراب های مشکی بود. در طراحی پیراهن فصل ۱۳–۲۰۱۲ منچستر یونایتد، از نوعی پارچه از جنس کتان به نام ""گینگهام"" الهام گرفته شده است. این پارچه در طول انقلاب صنعتی در شهر منچستر تولید شده و به نوعی نماد این شهر به حساب می آید.

لباس دوم تیم اغلب فصل ها پیراهن و شورت ورزشی سفید و جوراب های سیاه بوده است، ولی چندین استثنا هم وجود داشته است. مثلاً در فصل ۲۰۰۰–۱۹۹۹ پیراهن دوم تیم، آبی نفتی به همراه های راه راه های باریک نقره ای رنگ بود و در فصل ۱۱–۲۰۱۰ لباس دوم تیم، پیراهن سفید به همراه خط های آبی و قرمز رنگ و شورت ورزشی سیاه و جوراب سفید رنگ بود. در فصل ۹۶–۱۹۹۵، آن ها برای دو بازی پیراهن تمام خاکستری پوشیدند، ولی به دلیل شکایت بازیکنان از این که در زمین نمی توانند یکدیگر را پیدا کنند، پیراهن دوم تیم تغییر کرد. از سال ۱۹۹۴ تا ۱۹۹۶، پیراهن دوم تیم آبی و سفید رنگ بود. در سالی که منچستر یونایتد هر سه جام را به دست آورد، پیراهن دوم تیم یک دست سیاه رنگ بود. از سال ۲۰۰۳ تا ۲۰۰۵، پیراهن دوم تیم سفید به همراه خطوط آبی و قرمز رنگ و جوراب ها و شورت های ورزشی آبی رنگ بود. در فصل ۰۹–۲۰۰۸، به مناسبت چهلمین سالگرد فتح لیگ قهرمانان اروپا برای نخستین بار، باشگاه پیراهن دوم تیم را به یک دست آبی تغییر داد.

نیوتون هیث در ابتدا در زمین نورث وود که زمینی نزدیک حیاط راه آهن بود، بازی می کرد. گنجایش اصلی آن ورزشگاه ۱۲٬۰۰۰ نفر بود. مقامات باشگاه تصمیم گرفتند تا برای پیوستن به لیگ برتر بر امکانات این ورزشگاه بیفزایند. در سال ۱۸۸۷، تغییرات کوچکی در ورزشگاه صورت گرفت و در سال ۱۸۹۱، باشگاه از حداقل ذخایر مالی خود برای نصب دو جایگاه جدید در ورزشگاه و اضافه شدن ۲٬۰۰۰ نفر به ظرفیت ورزشگاه استفاده کرد.

در ماه ژوئن ۱۸۹۳ که باشگاه به تازگی تحویل صاحبان جدیدش داده شده بود، زمین نورث وود برای باشگاه نامناسب تشخیص داده شد. ای. اچ آلبوت زمینهٔ استفاده از زمین بانک استریت در کلیتون را فراهم کرد.

در زمانی که بانک استریت به دلیل مشکلات مالی باشگاه تعطیل شد، هری استفورد توانست پول کافی جمع آوری کند و یک زمین موقت برای بازی های تیم در هارپورهی فراهم آورد. به دنبال سرمایه گذاری های جدید در باشگاه، جی. اچ دیویس ۵۰۰ پوند پرداخت و علاوه بر احیای زمین بانک استریت، یک جایگاه ۱٬۰۰۰ نفری جدید نیز به آن افزود. در عرض چهار سال، چهار طرف ورزشگاه دارای جایگاه شد و ظرفیت ورزشگاه به ۵۰٬۰۰۰ نفر رسید.

بعد از کسب عنوان قهرمانی لیگ در سال ۱۹۰۸ و قهرمانی در جام حذفی در سال بعد، بانک استریت برای جاه طلبی های بزرگ دیویس کافی نبود. در فوریه ۱۹۰۹، شش هفته قبل از فینال جام حذفی، ""الدترافورد"" به عنوان نام ورزشگاه جدید منچستر یونایتد تصویب شد. باشگاه، زمین ورزشگاه را به قیمت ۶۰٬۰۰۰ پوند خرید. بودجه ای ۳۰٬۰۰۰ پوندی به آرچیبالد لیچ (معمار) داده شد تا کار ساخت را شروع کند. در ابتدا قرار بود تا ورزشگاه ۱۰۰٬۰۰۰ نفری باشد، ولی با توجه به بودجه، به ۷۷٬۰۰۰ نفر کاهش یافت. ورزشگاه توسط آقایان براملد و اسمیت در شهر منچستر ساخته شد. رکورد حضور بیشترین تماشاگر در این ورزشگاه، در ۲۵ مارس ۱۹۳۹ ثبت شد. در آن بازی که نیمه نهایی جام حذفی بود، ۷۶٬۹۶۲ تماشاگر به ورزشگاه آمدند.
در طول جنگ جهانی دوم و به دلیل بمباران، بخش زیادی از ورزشگاه تخریب شد. تونل ورودی جنوب ورزشگاه، تنها قسمت باقی مانده از آن بود. بعد از جنگ باشگاه از کمیسیون خسارت جنگ ۲۲٬۲۷۸ پوند دریافت کرد تا ورزشگاه را بازسازی کند. در طول بازسازی ورزشگاه، منچستر یونایتد بازی های خانگی اش را در ورزشگاه خانگی منچسترسیتی برگزار می کرد. منچستر یونایتد سالانه ۵٬۰۰۰ پوند و به علاوه قسمتی از سود باشگاه را صرف کرد تا استرتفورد اند، جایگاه های غربی و شرقی ورزشگاه بازسازی شد. در مارس ۱۹۵۷، ۴۰٬۰۰۰ پوند صرف شد تا سیستم نور ورزشگاه برقرار شود. در سال ۱۹۸۷، سیستم روشنایی جدیدی در ورزشگاه نصب شد. سیستمی که تا امروز باقی مانده است.

بعد از ابلاغ گزارش تیلور، ظرفیت الدترافورد به ۴۴٬۰۰۰ نفر کاهش پیدا کرد. در سال ۱۹۹۵، جایگاه شمالی ورزشگاه، بازسازی شد و ظرفیت ورزشگاه به ۵۵٬۰۰۰ نفر افزایش یافت. در پایان فصل ۹۹–۱۹۹۸، جایگاه های شرقی و غربی نیز بازسازی شد و ظرفیت ورزشگاه به ۶۷٬۰۰۰ نفر افزایش یافت. از ژوئیه ۲۰۰۵ تا مهٔ ۲۰۰۶، با اضافه شدن جایگاه های شمال غربی و شمال شرقی، ۸٬۰۰۰ نفر دیگر به ظرفیت ورزشگاه افزوده شد. در ۲۶ مارس ۲۰۰۶، یک رکورد برای بیشترین حضور تماشاگر در یک بازی ثبت شد و ۶۹٬۰۷۰ نفر در ورزشگاه الدترافورد حضور یافتند. در ۳۱ مارس ۲۰۰۷، این رکورد شکسته شد، چرا که ۷۶٬۰۹۸ نفر بازی منچستر یونایتد و بلکبرن را از نزدیک تماشا کردند. یعنی فقط ۱۱۴ صندلی در این بازی خالی مانده بود (۰٫۱۵ ٪ از ظرفیت ورزشگاه). در سال ۲۰۰۹، به دلیل تعمیرات مختلف بر روی جایگاه ها، ۲۵۵ نفر از ظرفیت ورزشگاه کم شد و ظرفیت کل به ۷۵٬۹۵۷ کاهش یافت. منچستر یونایتد از لحاظ میانگین تماشاگر در بازی های خانگی، در اروپا بعد از بوروسیا دورتموند، دوم است.

منچستر یونایتد با داشتن بیشترین هوادار، باشگاه های هواداری و بیشترین میانگین تماشاگر برای هر بازی خانگی، پرطرفدارترین تیم جهان به حساب می آید. این باشگاه بالغ بر ۲۰۰ باشگاه هواداری رسمی را در ۲۴ کشور دنیا اداره می کند. باشگاه منچستر یونایتد به خاطر تورهای تابستانی خود و سفر به نقاط مختلف جهان در تعطیلات، محبوبیت ویژه ای در نزد مردم جهان دارد. نتایج یک نظرسنجی نیز در سال ۲۰۱۲ نشان می دهد که منچستر یونایتد با ۶۵۹ میلیون هوادار در سرتاسر دنیا، پرطرفدارترین تیم فوتبال دنیاست. نتایج یک تحقیق در سال ۲۰۱۴ نشان داد که هواداران یونایتد، پرسروصداترین هواداران در لیگ برتر انگلستان هستند.

منچستر یونایتد سه رقیب سنتی دارد: لیورپول، لیدز یونایتد و منچستر سیتی

حساسیت بازی دو تیم منچستر یونایتد و منچستر سیتی، به خاطر آن است که هر دو از یک شهر هستند و منچستر سیتی سال هاست سعی می کند تا جای منچستر یونایتد را به عنوان تیم اول شهر منچستر بگیرد.

رقابت دو تیم منچستر یونایتد و لیورپول، به دوران انقلاب صنعتی بازمی گردد. در آن زمان منچستر یک شهر مهم در صنعت نساجی بود و لیورپول نیز بندر مهمی به حساب می آمد.

به بازی بین دو تیم منچستر یونایتد و لیدز یونایتد جنگ رزها هم گفته می شود. زیرا لیدز یونایتد نمایندهٔ منطقهٔ یورکشایر و منچستر یونایتد نمایندهٔ منطقهٔ لانکشایر می باشد.

باشگاه منچستر یونایتد به عنوان یک برند جهانی توصیف می شود. یک گزارش در سال ۲۰۰۹، نشان می دهد که ارزش تجاری و مالکیت معنوی باشگاه، حدود ۳۲۹ میلیون پوند است که از نظر قدرت برند دارای نمرهٔ AAA می باشد (قوی ترین برند). در سال ۲۰۱۳، مجله فوربز، برند منچستر یونایتد را با ارزشی معادل ۳٫۳ میلیارد دلار در رده نخست ارزشمندترین برندهای باشگاه های ورزشی جهان قرار داد. این باشگاه، در جدول پولی فوتبال دیلویت در ردهٔ سوم قرار دارد. (پس از رئال مادرید و بارسلونا)

قدرت برند و به طور کلی شهرت منچستر یونایتد در جهان، اغلب به بازسازی تیم منچستر یونایتد توسط مت بازبی و به دنبال آن کسب موفقیت های مختلف بعد از فاجعه هوایی مونیخ نسبت داده می شود، کاری که تحسین همگان را برانگیخت. تیمی شامل بازیکنانی چون بابی چارلتون، نوبی استایلز (اعضای تیم ملی انگلستان که قهرمان جهان شد)، دنیس لا و جرج بست. سبک بازی حمله ای این تیم به «تسخیر ابتکار فوتبال انگلیس» مشهور شده بود.

منچستر یونایتد نخستین باشگاه انگلیسی بود که سهامش در سال ۱۹۹۱، در بورس اوراق بهادار لندن، به فروش گذاشته شد. با این کار، باشگاه پیشرفت قابل توجهی در مسائل مالی کرد و استراتژی اش در بخش تبلیغاتی را بهبود بخشید. تمرکز باشگاه روی تبلیغات و موفقیت های ورزشی تیم در مسابقات مختلف، سود قابل توجهی را برای باشگاه به ارمغان آورد. قدرت برند منچستر یونایتد، با توجه رسانه های مختلف به بازیکنان این تیم در خارج از زمین، از جمله دیوید بکهام (که خیلی زود خودش یک برند در جهان شد)، بیشتر شد. این توجه باعث شد تا در روی زمین نیز توجه بیشتری به منچستر یونایتد شود و فرصت های خوبی از جمله حامیان مالی خوب و حق پخش تلویزیونی نصیب این تیم شود. در این زمان محبوبیت دیوید بکهام در آسیا دلیل جدایی ناپذیر موفقیت تجاری باشگاه در این قاره بود.

به خاطر کسب نتایج عالی در رقابت های مختلف، زمینه برای تولید درآمد بیشتر از طریق حقّ پخش تلویزیونی بازی های تیم، ایجاد شد. از آغاز لیگ برتر، منچستر یونایتد برای فروش حق پخش تلویزیونی بازی های تیم خود، بیشترین درآمد را در بین باشگاه های انگلیسی کسب کرده است. این باشگاه با شبکه اسکای بریتانیا قرارداد دارد. منچستر یونایتد دارای بیشترین درآمد از طریق تبلیغات در بین تیم های انگلیسی است.
شرکت شارپ، نخستین حامی مالی منچستر یونایتد به حساب می آید. این شرکت در فصل ۸۳–۱۹۸۲، قراردادی پنج ساله به ارزش ۵۰۰٬۰۰۰ پوند با منچستر یونایتد امضا کرد. شارپ تا فصل ۲۰۰۰–۱۹۹۹، حامی مالی منچستر بود. بعد از آن، باشگاه با شرکت وودافون، قرارداد چهارساله و ۳۰ میلیون پوندی امضا کرد. وودافون برای امضای قرارداد چهارساله ای دیگر به ارزش ۳۶ میلیون پوند موافقت کرد، ولی پس از دو فصل تصمیم گرفت قراردادش با باشگاه منچستر یونایتد را فسخ کند. آن ها دلیل این کار را تمرکز بیشتر روی حمایت مالی از لیگ قهرمانان اروپا اعلام کردند.

در شروع فصل ۰۷–۲۰۰۶، شرکت بیمه گروه بین المللی آمریکایی قراردادی چهارساله به ارزش ۵۶٫۵ میلیون پوند با باشگاه به امضا رساند که این مقدار، بالاترین مبلغ، برای یک حامی مالی در دنیا بود. این قرارداد در سپتامبر ۲۰۰۶ منعقد شد. در ابتدای فصل ۱۱–۲۰۱۰، شرکت بیمه اتکایی آمریکایی به نام ای اوان قراردادی چهارساله و به مبلغ ۸۰ میلیون پوند با باشگاه منچستر یونایتد به امضا رساند که ارزشمندترین حامی مالی باشگاه های فوتبال در تاریخ به حساب می آید. در اوت ۲۰۱۱، دی اچ ال با یونایتد قراردادی چهارساله و به ارزش ۴۰ میلیون پوند امضا کرد و حامی لباس های تمرین تیم شد. گفته می شود این نخستین بار در فوتبال انگلستان بود که شرکتی حامی مالی لباس های تمرین تیمی می شود. این قرارداد بیشتر از یک سال به طول نینجامید و باشگاه در اکتبر ۲۰۱۲ قرارداد را بازخرید کرد. در آوریل ۲۰۱۳، باشگاه قراردادی ۸ ساله با ای اوان به ارزش ۱۸۰ میلیون پوند برای لباس های تمرین تیم و همچنین اعطای حق نامگذاری مرکز تمرین ترافورد به شرکت ای اوان، به امضا رساند. در ۳۰ ژوئیه ۲۰۱۲ باشگاه منچستر یونایتد با جنرال موتورز قرارداد هفت ساله ای به امضا رساند و جنرال موتورز از ابتدای فصل ۱۵–۲۰۱۴، به جای ای اوان حامی مالی پیراهن تیم شد. جنرال موتورز سالانه حدود ۸۰ میلیون دلار و در مجموع هفت سال، ۵۵۹ میلیون دلار به باشگاه منچستر یونایتد پرداخت می کند. لوگوی شورولت که از برندهای شرکت جنرال موتورز است، بر روی پیراهن تیم قرار گرفته است.

تولیدکننده لباس های باشگاه در ابتدا آمبرو بود تا این که در سال ۱۹۷۵، باشگاه با شرکت آدمیرال اسپورتزور قراردادی ۵ ساله امضا کرد. در سال ۱۹۸۰، آدیداس تولید البسه یونایتد را به عهده گرفت تا این که در سال ۱۹۹۲، آمبرو دوباره با باشگاه قرارداد امضا کرد. آمبرو ۱۰ سال تولید لباس های منچستر را بر عهده داشت. پس از آن نایک قراردادی به ارزش ۳۰۲٫۹ میلیون پوند و تا سال ۲۰۱۵ با باشگاه امضا کرد. آن ها در ۲۲ ماه اول کار خود ۳٫۸ میلیون پیراهن فروختند. در سال ۲۰۱۴، نایک اعلام کرد که قراردادش را به دلیل هزینه های بالا با منچستر یونایتد تمدید نخواهد کرد. کمپانی آدیداس با امضای قراردادی ۱۰ ساله به ارزش ۷۵۰ میلیون پوند، از ابتدای فصل ۱۶–۲۰۱۵، کار طراحی و تولید پیراهن های این تیم را برعهده گرفت.

باشگاه فوتبال منچستر یونایتد توسط شرکت راه آهن لانکشایر و یورکشایر تأسیس شد و در سال ۱۸۹۲ سهام آن به صورت اوراق بهادار ۱ پوندی به فروش گذاشته شد. در سال ۱۹۰۲، چهار سرمایه دار که یکی از آن ها جان هنری دیویس بود، هر کدام در باشگاه ۵۰۰ پوند سرمایه گذاری کردند و باشگاه را از ورشکستگی نجات دادند. بعد از مرگ دیویس در سال ۱۹۲۷، باشگاه دوباره در آستانهٔ ورشکستگی قرار گرفت، ولی در دسامبر ۱۹۳۱، جیمز گیبسون با سرمایه گذاری ۲٬۰۰۰ پوند، کنترل باشگاه را در دست گرفت. گیبسون در سال ۱۹۴۸، کار ادارهٔ باشگاه را به پسرش آلن، واگذار کرد. گیبسون سه سال بعد درگذشت. خانوادهٔ گیبسون مالکیت باشگاه را حفظ کردند، اما مدیریت باشگاه را به هارولد هاردمن، بازیکن سابق این تیم، سپردند.

چند روز پس از فاجعه مونیخ، لوئیس ادواردز که یکی از دوستان مت بازبی نیز بود، به هیئت مدیره پیشنهاد شد. وی ۴۰٬۰۰۰ پوند در باشگاه سرمایه گذاری کرد، ۵۴٪ سهام کل باشگاه را تصاحب کرد و در سال ۱۹۵۴، مدیر باشگاه شد. وقتی لیلیان گیبسون در ژانویه ۱۹۷۱ درگذشت، سهام وی به آلن گیبسون رسید. آلن مقداری از سهم خود را به پسر لوئیس ادواردز، مارتین، فروخت. مارتین ادواردز، بعد از مرگ پدرش در سال ۱۹۸۰ ادارهٔ باشگاه را در دست گرفت. رابرت مکسول که سرمایه داری بزرگ در حوزهٔ رسانه ها بود، تلاش کرد تا باشگاه را در سال ۱۹۸۴ بخرد، ولی ادواردز نپذیرفت. در سال ۱۹۸۹، مارتین ادواردز می خواست تا باشگاه را با مبلغ ۲۰ میلیون پوند به مایکل نایتون بفروشد، اما موفق نشد و به جای آن، نایتون به هیئت مدیرهٔ باشگاه پیوست. منچستر یونایتد در سال ۱۹۹۱، بار دیگر به بورس انگلستان (بورس لندن) رفت و ۶٫۷ میلیون پوند از سهامش فروخته شد. در سال ۱۹۹۸، پیشنهاد دیگری برای خرید منچستر یونایتد به آن باشگاه ارائه شد. این بار از طرف یکی از بزرگ ترین سرمایه داران رسانه ای دنیا یعنی روپرت مرداک. سهام داران باشگاه علیه مرداک جبهه گرفتند و گروه ""اعتماد حامیان منچستر یونایتد"" هواداران را به خرید سهام باشگاه تشویق کرد تا مرداک باشگاه را صاحب نشود. پیشنهاد مرداک در آن زمان نظیر نداشت. او برای خرید باشگاه ۶۲۳ میلیون پوند پیشنهاد کرده بود. هیئت مدیره با فروش باشگاه موافقت کرد، اما کمیسیون انحصار و ادغام بریتانیا در آوریل ۱۹۹۹، این قرارداد را لغو کرد. چند سال بعد، بین سرمربی باشگاه سر الکس فرگوسن و مدیران آن یعنی جان مگنیر و جان پاتریک مک کانوس (که تا آن زمان بیشتر سهام باشگاه را تصاحب کرده بودند) جنگ قدرت درگرفت. این دو سعی کردند تا فرگوسن را از منصبش برکنار کنند. هیئت مدیره پاسخ آن ها را با کم کردن سهمشان و اخراج تدریجی شان از باشگاه داد.

در ماه مهٔ ۲۰۰۵، مالکوم گلیزر ۲۸٫۷٪ سهام باشگاه را خرید. سپس با ۸۰۰ میلیون پوند (۱٫۵ میلیارد دلار) ۹۹٪ درصد باشگاه را خرید. در سال ۲۰۰۶، باشگاه اعلام کرد که ۶۶۰ میلیون پوند بدهی دارد و در نتیجه سود سالانه باشگاه به ۶۲ میلیون پوند کاهش می یابد. در ژانویه ۲۰۱۰، باشگاه با بدهی ۷۱۶٫۵ میلیون پوند (۱٫۱۷ میلیارد دلار) مجبور شد تا ۵۰۴ میلیون پوند از سهام خود را از طریق اوراق بهادار به فروش بگذارد که به آن ها کمک کرد تا ۵۰۹ میلیون پوند از بدهی خود به بانک های خارجی را بپردازد. سود سالیانهٔ باشگاه به ۴۵ میلیون پوند تقلیل یافت و این باعث شروع اعتراض هواداران شد. از آن زمان بعد گروه های هواداری در اعتراض به گلیزرها تشکیل شد که با نمادهای سبز و طلایی رنگ (به رنگ لباس تیم اولیه یعنی نیوتون هیث) در ورزشگاه و زمین تمرین باشگاه حاضر می شوند.

در اوت ۲۰۱۱، باور عمومی بر این بود که گلیزرها با شرکت کردیت سوئیس به توافق رسیده اند تا عرضه اولیه سهام باشگاه به ارزش ۱ میلیارد دلار (تقریباً ۶۰۰ میلیون پوند) در بازار بورس سنگاپور انجام بگیرد. اما در ژوئیه ۲۰۱۲، اعلام شد که سهام باشگاه در بازار بورس نیویورک عرضه خواهد شد. سهام ها قرار بود ارزشی بین ۱۶ تا ۲۰ دلار داشته باشند، اما پس از عرضهٔ سهام و نظرات منفی تحلیل گران بورس، به ۱۴ دلار کاهش یافت. با وجود کاهش ارزش سهام، منچستر یونایتد همچنان با ۲٫۳ میلیارد دلار، باارزش ترین باشگاه فوتبال در دنیا بود.

""تا ۱۲ ژوئیه ۲۰۲۰""

از سال ۱۸۸۲ تاکنون، ۴۵ بازیکن وظیفهٔ کاپیتانی را برای تیم منچستر یونایتد (در ابتدا نیوتون هیث) برعهده داشته اند. اولین کاپیتان باشگاه که نامش مشخص است، ""ئی. توماس"" ""(E. Thomas)"" بوده است. وی از سال ۱۸۸۲ تا ۱۸۸۳ کاپیتانی تیم را عهده دار بوده است. برایان رابسون دارای رکورد بلندمدت ترین دوران کاپیتانی در تیم می باشد. او از سال ۱۹۸۲ تا ۱۹۹۴ کاپیتان منچستر یونایتد بود. روی کین که از سال ۱۹۹۷ تا ۲۰۰۵ کاپیتان تیم بود، پرافتخارترین کاپیتان باشگاه به حساب می آید. او در طول این سال ها همراه با منچستر یونایتد، چهار بار در لیگ برتر، دو بار در جام حذفی، یک بار در جام خیریه، یک بار در لیگ قهرمانان اروپا و یک بار در جام بین قاره ای قهرمان شد. بعد از خداحافظی گری نویل از فوتبال، نمانیا ویدیچ کاپیتانی تیم را بر عهده گرفت تا این که در سال ۲۰۱۴ یونایتد را ترک کرد. بعد از ویدیچ، وین رونی به عنوان کاپیتان باشگاه برگزیده شد و تا سال ۲۰۱۷ که منچستر یونایتد را به مقصد باشگاه سابقش، اورتون ترک کرد، کاپیتان این تیم بود. مایکل کریک در سال ۲۰۱۷ به جای رونی کاپیتان تیم شد. او هم در سال ۲۰۱۸ از دنیای فوتبال خداحافظی کرد و آنتونیو والنسیا به عنوان کاپیتان جدید تیم انتخاب شد. با جدایی والنسیا از باشگاه در تابستان ۲۰۱۹، اشلی یانگ کاپیتان اول این تیم شد. در ژانویهٔ ۲۰۲۰، اشلی یانگ به اینتر میلان پیوست و هری مگوایر به عنوان کاپیتان باشگاه انتخاب گردید.

""آکادمی و بازیکنان ذخیره باشگاه فوتبال منچستر یونایتد"" تیم دوم باشگاه فوتبال منچستر یونایتد است. این تیم در لیگ برتر فوتبال آکادمی انگلستان بازی می کند. از سال ۱۹۹۹ که این لیگ تأسیس شد، آن ها در سال های ۲۰۰۲، ۲۰۰۵، ۲۰۰۶، ۲۰۱۰، ۲۰۱۲، ۲۰۱۳ و ۲۰۱۵ قهرمان این لیگ شدند. بسیاری از بازیکنان بزرگ تیم منچستر یونایتد مانند رایان گیگز، پل اسکولز و دیوید بکهام در این تیم رشد کرده اند.

باشگاه منچستر یونایتد در سال ۲۰۱۸ درخواست تشکیل تیم در بخش زنان را به اتحادیه فوتبال انگلستان ارائه داد و با این درخواست موافقت شد. تیم زنان منچستر یونایتد در ۲۸ مهٔ ۲۰۱۸ به صورت رسمی تشکیل شد.

رایان گیگز که از سال ۱۹۹۱ تا ۲۰۱۴ در منچستر یونایتد بازی می کرد، ۹۶۳ بازی برای این تیم انجام داد که از این حیث، در بین بازیکنان منچستر یونایتد رکورد دار می باشد. بعد از وی بابی چارلتون که از سال ۱۹۵۶ تا ۱۹۷۳ در یونایتد بازی می کرد، با ۷۵۸ بازی در رتبه دوم قرار دارد. هم چنین پل اسکولز با ۷۱۸ بازی در رتبه سوم قرار دارد.

وین رونی با زدن ۲۵۳ گل، بهترین گلزن تاریخ باشگاه منچستر یونایتد به حساب می آید. بابی چارلتون با زدن ۲۴۹ گل در ردهٔ دوم بهترین گلزنان باشگاه قرار دارد. بعد از این دو دنیس لا با ۲۳۷ گل بازی در ردهٔ سوم قرار دارد.

بازیکنان ذیل در زمانی که در منچستر یونایتد بازی می کرده اند، موفق به کسب توپ طلای اروپا شده اند:

بازیکنان ذیل در زمانی که در منچستر یونایتد بازی می کرده اند، موفق به کسب کفش طلای اروپا شده اند:

بازیکنان ذیل در زمانی که در منچستر یونایتد بازی می کرده اند، موفق به کسب عنوان بهترین بازیکن سال یوفا شده اند:

بازیکنان ذیل در زمانی که در منچستر یونایتد بازی می کرده اند، موفق به کسب عنوان بازیکن سال فوتبال جهان شده اند:

بازیکنان ذیل در زمانی که در منچستر یونایتد بازی می کرده اند، موفق به کسب جایزه پوشکاش فیفا شده اند:

گران قیمت ترین خرید باشگاه منچستر یونایتد، پل پوگبا است که در اوت ۲۰۱۶ با مبلغ ۸۹٫۳ میلیون پوند از یوونتوس به یونایتد پیوست. نفر دوم، هری مگوایر است که در تابستان ۲۰۱۹، با مبلغ ۸۰ میلیون پوند از لسترسیتی به منچستریونایتد آمد. نفر سوم، روملو لوکاکو می باشد که در ژوئیهٔ ۲۰۱۷ از اورتون با مبلغ ۷۵ میلیون پوند به منچستر منتقل شد. همچنین منچستر برای امضای قرارداد با آنتونی مارسیال در سال ۲۰۱۵، ۳۶ میلیون پوند پرداخت که بیشترین هزینهٔ پرداخت شده برای یک بازیکن نوجوان به حساب می آید.

کریستیانو رونالدو، در تابستان ۲۰۰۹، با انتقال ۸۰ میلیون پوندی اش به رئال مادرید، گران قیمت ترین بازیکن فروخته شده در باشگاه است. نفر دوم، روملو لوکاکو است که در تابستان ۲۰۱۹ با مبلغ ۷۴ میلیون پوند به اینترمیلان پیوست.
آنخل دی ماریا با انتقال ۴۴٫۳ میلیون پوندی به پاری سن ژرمن در ردهٔ سوم قرار دارد.





نام مربیان منچستر یونایتد از آغاز تاکنون در پی آمده است:

منچستر یونایتد در سال ۱۹۰۸، برای اولین بار قهرمان لیگ دسته اول شد و در سال بعد نیز برای اولین بار در جام حذفی مقام قهرمانی را کسب کرد. دهه ۹۰ میلادی، موفق ترین دههٔ منچستر یونایتد به حساب می آید. آن ها در این سال ها ۵ قهرمانی لیگ برتر، ۴ قهرمانی در جام حذفی، ۱ قهرمانی در جام اتحادیه، ۵ عنوان قهرمانی در جام خیریه، ۱ قهرمانی در لیگ قهرمانان اروپا، ۱ قهرمانی در جام در جام اروپا، ۱ قهرمانی در سوپر جام اروپا و ۱ عنوان قهرمانی در جام بین قاره ای به دست آوردند.
این باشگاه با ۱۱ عنوان قهرمانی در جام اتحادیه و ۱۸ بار حضور در بازی نهایی این رقابت ها رکورددار محسوب می شود. منچستر یونایتد ۲۰ بار قهرمان لیگ شده است و از این حیث در بین تیم های انگلیسی پیشتاز است. هم چنین منچستریونایتد در سال ۱۹۶۸ به عنوان نخستین تیم انگلیسی به قهرمانی اروپا رسید.

با قهرمانی در لیگ اروپا ۱۷–۲۰۱۶، یونایتد بعد از یوونتوس، آژاکس، بایرن مونیخ و چلسی به پنجمین تیمی تبدیل شد که به سه گانهٔ اروپایی شامل لیگ قهرمانان اروپا، جام برندگان جام اروپا و لیگ اروپا/جام یوفا دست پیدا کرده است.

قهرمانی های باشگاه فوتبال منچستر یونایتد در پی آمده است:

جام هایی نظیر جام باشگاه های فوتبال جهان، جام خیریه، سوپر جام ها و جام بین قاره ای به دلیل حضور تعداد کمی تیم، در بحث سه گانه ها و دوگانه ها قابل صرف نظر کردن هستند و جز سه گانه در نظر گرفته نمی شوند."
503,دکترا,"دُکتُرا ، بالاترین مقطع تحصیلی دانشگاهی و معادل مدرک PhD در دانشگاه های آمریکایی و اروپایی است.

دکترا در دو نوع عمومی و تخصصی می باشد، که دکترای عمومی مختص زیرمجموعه رشته های پزشکی است و پس از آن شخص با ادامه تحصیل می تواند به درجه دکترای تخصصی دست یابد.

در رشته های فنی مهندسی، علوم پایه و علوم انسانی، کسب دانشنامه (مدرک) در مقطع دکترای تخصصی معمولاً نیازمند بین ۴ تا ۶ سال تحصیل و پژوهش پس از دورهٔ کارشناسی ارشد و ارائهٔ یک نوآوری در قالب پایان نامهٔ دورهٔ دکتری است. دکتری تخصصی یا PhD درحقیقت «اعلی درجه علمی» در علم موردنظر یا «صاحب فلسفه و اجتهاد علمی در دانش موردنظر» است. دکتری تخصصی بالاترین مدرک آکادمیک و دانشگاهی در جهان است که معمولاً در رشته های زیرمجموعهٔ «علوم پایه»، «کشاورزی و منابع طبیعی»، «فنی و مهندسی»، «علوم انسانی» و «هنر» و پس از گذراندن مدارج لیسانس (به انگلیسی: BSc) و فوق لیسانس (به انگلیسی: MSc) و ارائهٔ یک نوآوری در قالب رساله دورهٔ دکتری است. (به همین دلیل به تز پایانی دوره دکتری، رساله گفته می شود نه پایان نامه).

در رشته های پزشکی، داروسازی و دندانپزشکی و دامپزشکی، دوره دکترای عمومی (معادل با فوق لیسانس) و پس از آن دوره دکترای تخصصی (معادل با Phd) وجود دارد.

«دکترا» واژه ای فرانسوی است که از لاتین برگرفته شده و به معنای درجه یا مقام نظریه پرداز ـ صاحب نظر است، «دکتری» مرکب است از واژهٔ فرانسویِ «دکتر» به معنای صاحب نظر یا پزشک به اضافهٔ پسوند اسم سازِ فارسی، و معنای «دکتر بودن» یا «صاحب نظر بودن» می دهد. ازنظر دستوری، ترکیب «دکتر» و «دکتری» مانند ترکیب «استاد» و «استادی» است. باوجود اختلاف معنایی، به باور ابوالحسن نجفی، واژهٔ «دکتری» که از واژهٔ بیگانهٔ «دکتر» گرفته شده و تابع قواعد فارسی شده است، بر «دکترا» رجحان دارد. ضمناً در مورد پزشکان دارای دکتری حرفه ای هم واژهٔ دکتر استفاده می شود که اصطلاح عامیانهٔ پزشک محسوب شده و از نظر مقطع تحصیلی برابر با مدرک کارشناسی ارشد در دیگر علوم است.

دوره دکتری تخصصی به دو شکل در کشور ما برگزار می شود:
دکتری آموزشی-پژوهشی (دوره ای که بیشترین رقابت برای آن صورت می گیرد)، دوره ای است که محتوای برنامه آن مشتمل بر واحدهای درسی و گذراندن پایان نامه است.

دکتری پژوهش محور، دوره ای با محوریت پژوهش است که دستاورد آن منجر به ارائه فناوری جدید، ارائه نظریه و ایده جدید، تولید دانش فنی و ثبت اختراع و … می شود و مشتمل بر اخذ واحدهای درسی محدود و الزام به ارائهٔ پایان نامه است.

بر اساس آیین نامه آموزشی مقطع دکتری تخصصی، تعداد واحدهای درسی دوره دکتری آموزشی – پژوهشی ۳۶ واحد است که از این تعداد، ۱۲ تا ۱۸ واحد آموزشی و ۱۸ تا ۲۴ واحد پژوهشی است و دانشجو باید در هر نیم سال تحصیلی حداقل ۶ و حداکثر ۱۰ واحدِ درسی انتخاب کند.

البته در شیوه نامهٔ مقطع دکتری تخصصی دانشگاه آزاد ۱۵ تا ۱۸ واحد درسی و ۱۸ تا ۲۱واحد پژوهشی در نظر گرفته شده است.

در دوره دکتری پژوهش محور تنها ۳ تا ۸ واحد درسی ارائه می شود و ۲۸ تا ۳۳ واحد به رساله اختصاص دارد. در این دوره نیز، مجموع واحدهای اصلی و پایان نامه ۳۶ واحد است.

در ایران بخش عمده ای از پذیرش در دوره دکتری از طریق برگزاری آزمون دکتری تخصصی توسط وزارتهای علوم و بهداشت صورت می گیرد.

البته وزارت علوم علاوه بر پذیرش از طریق آزمون، از طریق آیین نامه پذیرش دکتری بدون آزمون که ویژه داوطلبان استعدادهای درخشان است نیز اقدام به پذیرش دانشجو می نماید.

گذراندن دوره های پس از دکتری تخصصی، که دوره های پسادکترا (Post Doctorate) نامیده می شوند، مدرک دانشگاهی محسوب نشده، بلکه فقط همان گونه که از عنوان لاتین آن برمی آید، تجربهٔ کاریِ «پس از فارغ التحصیلیِ دکتری» به حساب می آید.

بر اساس اعلام وزارت بهداشتدوره پسا دکترای پژوهشی دوره ای است که برای تربیت پژوهشگران حرفه ای در مراکز تحقیقاتی تابعه دانشگاه اجرا می شود و می تواند به عنوان دوره گذر به مرتبه هیئت علمی در نظر گرفته شود به عبارتی افرادی که این دوره را با موفقیت به اتمام می رسانند و از نظر پژوهشی ـ آموزشی و اخلاقی مورد تأیید آن مرکز و دانشگاه قرار می گیرند امتیازات لازم برای جذب در فراخوان هیئت علمی را به دست می آورند.

در ایتالیا طبق قانون مصوبه ۲۰۰۴ م دانش آموختگان دانشگاه را دکتر (دوتوره / Dottore) خطاب می کنند. مدرک کارشناس «dottore»، مدرک کارشناس ارشد «dottore magistrale» و مدرک دکترای رایج و قابل مقایسه با کشورهای دیگر جهان را «dottorato di ricerca» می نامند. دانش آموخته گان دوران قبل از این قانون که دوره های دانشگاهی آنان ۴ تا ۵ ساله بوده می توانند طبق روال قدیم خود را «dottore magistrale» بنامند. ر ک ← Bologna Process

امروزه بررسی و ارزیابی رساله های دکترای اشخاص نامدار در بسیاری کشورهای غربی رایج شده است. به عنوان مثال، در چند سال گذشته، وبگاه آلمانیِ ""ورونی پلاگ"" صدها رسالهٔ دکترای دولت مردان و زنان، بزرگان علمی، فرهنگی و اقتصادی آلمان را مورد کاوش و ارزیابی قرار داده و در نتیجه در تعداد قابل توجهی از آن ها موارد غیرقانونیِ سنگین کشف کرده که عامل بی اعتبار اعلام شدن این مدارک توسط دانشگاه مربوط گشته است. مردم اروپا این گونه مدارک دکترا را به تمسخر ""ctrl c, ctrl v"" (کپی/پیست) می نامند. وزیر دفاع سابق آلمان ""کارل تئودور تسو گوتنبرگ""، نمایندهٔ مجلس آلمان، ""بیژن جیرسرایی""، و وزیر فرهنگ سابق آلمان ""آنت شاوان"" از این قبیل هستند."
508,نوشابه,"نوشابه نوعی نوشیدنی شامل آب گازدار، مواد شیرین کننده و اسانس است. نوشابه در لغت به معنای هر چیز نوشیدنی می باشد.
نوشابه نیز مانند هر خوردنی دیگر اگر بیش از اندازه مصرف نشود (مانند هر دو هفته یک بار) مضر نیست. در صورت مصرف بیشتر به نسبت مقدار آن عوارضش محسوس تر می شود. نوشابه برای دندان شیری بسیار خورنده است. بگونه ای که دندان کودک در یک ظرف نوشابه حل می شود. همچنین برای دندان های دائمی به دلیل کاهش مقاومت به خوردگی مضر است. هر نوشابه حاوی کافئین، گاز کربن دی اکسید، اسید فسفریک و ۱۰ قاشق چایخوری شکر است. شیرینی زیاد شکر به خاطر وجود اسید فسفریک تا حدّ زیادی خنثی می شود. تحقیقات اخیر نشان می دهد که نوشیدنی های شیرین عامل مستقیم مرگ ناشی از دیابت، بیماری های قلبی و سرطان محسوب می شود. آمار نشان می دهد که مرگ ناشی از آن، به اندازه آنفلوآنزا وسعت دارد.

تیم تحقیقاتی مدرسه فریدمن در دانشگاه تافتس ماساچوست آمریکا اعلام کرد نوشابه های شیرین هر ساله جان ۱۸۴ هزار نفر را در جهان می گیرد.
بعلاوه نوشابه های شیرین مهم ترین عامل چاقی است و چاقی با بیماری های دیگر مرتبط است. پیش از این تحقیقات نشان داده بود که بیماری های مرتبط با چاقی عامل بیش از ۱۷ میلیون مرگ در سال است.

یک داروساز انگلیسی با مطالعه بر روی تأثیرات منفی یک بطری کوکاکولا پس از گذشت یک ساعت در بدن، هشدار داد که اگر قلب و بدن خود را دوست دارید از مصرف این نوشابه پرهیز کنید.
در ۱۰ دقیقه نخست پس از مصرف این نوشابه گازدار، ۱۰ قاشق چایخوری شکر وارد بدن ما می شود که عملاً میزان آن ۱۰۰ درصد نیاز روزانه محسوب می شود اما با توجه به وجود اسید فسفریک در ترکیبات آن، بدن حالت تهوع پیدا نمی کند؛ زیرا این نوع افزودنی طعم شکر را تغییر داده و فرد می تواند آن را بنوشد.
۲۰ دقیقه پس از نوشیدن کوکاکولا میزان قند در خون به اوج خود می رسد که سپس منجر به ترشح انسولین در بدن می شود؛ در این لحظه کبد واکنش نشان داده و تمام قند موجود را به چربی تبدیل می کند.
پس از گذشت ۴۰ دقیقه از نوشیدن کوکاکولا، جذب کافئین موجود در آن نیز تکمیل شده و مردمک چشم ها گشاد و فشار خون بالا می رود و کبد نیز در واکنش قند را وارد سیستم گردش خون می کند. اکنون گیرنده های ادنوزین مغز بکار افتاده و با خواب آلودگی مبارزه می کند.
پس از گذشت ۴۵ دقیقه از مصرف این نوشابه بدن تولید دوپامین را افزایش داده و مراکز لذت در مغز را فعال می کند؛ دقیقاً همانگونه که هروئین در بدن عمل می کند.
در حالی که پس از گذشت ۶۰ دقیقه از نوشیدن آن، اسید فسفریک با به هم متصل کردن کلسیم، منیزیم و روی در معده منجر به افزایش سوخت و ساز شده و قند بالا در خون نیز منجر به دفع کلسیم از طریق ادرار از بدن می شود.

مست کننده نیستند و استفاده از آن ها در تمام جهان آزاد است. بیشتر این گونه نوشابه ها حاوی شکر زیاد هستند.

این گونه نوشابه ها دارای موادی هستند که مست آور است و استفاده آن در بیشتر کشورها برای زیر ۱۸ ساله ها ممنوع است از معروف ترین آن ها می توان به این موارد اشاره کرد: ویسکی، ودکا، بئوجولا

نوشابه های انرژی زا نوشیدنی هایی ملایم هستند که به عنوان زیادکننده انرژی بدن بیش از بقیه نوشیدنی های رایج به فروش می رسند. این نوع نوشابه ها دارای عوارض جانبی فراوانی هستند.

نوشابه هایی که بر پایه شیر درست شده اند و کاملاً طعم نوشابه های عادی را دارند با این وجود دارای کلسیم، ویتامین ها و املاح مفید شیر می باشند."
514,دانشگاه آکسفورد,"دانشگاه آکسفورد که در شهر آکسفورد در منطقه آکسفورد شایر انگلستان قرار دارد، قدیمی ترین دانشگاه انگلیسی زبان جهان به شمار می رود. با این که تاریخ دقیق تأسیس این دانشگاه معلوم نیست اما قدیمی ترین اسناد باقی مانده از گذشته نشان می دهد که از سال ۱۰۹۶ فرایند آموزش در آکسفورد جریان داشته است. که به همین دلیل، آکسفورد قدیمی ترین دانشگاه در منطقه انگلیسی زبان و دومین دانشگاه قدیمی در جهان (بعد از دانشگاه بولونیا) شناخته می شود.
رشد آکسفورد زمانی شروع شد که هنری دوم تحصیل دانشجویان انگلیسی را در دانشگاه پاریس ممنوع کرد. هم چنین پس از اختلافی که بین دانشجویان و مسئولین آکسفورد در سال ۱۲۰۹ پدیدار شد، عده ای از کادر آکادمیک این دانشگاه به شهر کمبریج رفته و دانشگاهی را که امروزه به نام دانشگاه کمبریج می شناسیم را تأسیس کردند.

دانشگاه آکسفورد از مؤسسات و دانشکده ها و دپارتمان های مختلفی تشکیل شده است. هم چنین به خاطر قدمت قدیمی این دانشگاه و دانشگاه کمبریج، نام این دو را آکسبریج نهادند.

تاریخ تأسیس دانشگاه آکسفورد تا به امروز یک معمای حل نشده است. طبق اسناد به جا مانده ثابت شده که تدریس در این محل از سال ۱۰۹۶ وجود داشته ولی این که از چه تاریخی خود دانشگاه به وجود آمده تا کنون اطلاعاتی وجود ندارد.

در سال ۱۱۶۷ و در پی اخراج دانشجویان انگلیسی از دانشگاه پاریس، تعداد بسیاری از دانشجویان که در آنجا مشغول به تحصیل بودند به کشور خود بازگشتند و در شهر آکسفورد ساکن شدند. اولین سخنرانی را برای این گروه از دانشجویان، تاریخدان بریتانیایی، جرالد ولزی در سال ۱۱۸۸ انجام داد و همچنین طی اسناد موجود گفته می شود از حدود سال ۱۰۲۱ به مدیر دانشگاه آکسفورد «چنسلر» (مدیر دانشگاه به انگلیسی - Chancellor) می گفتند.

اولین بار و در سال ۱۸۷۵ بود که اجازه تدریس و آزمون از خانم ها در دانشگاه آکسفورد حالت رسمی پیدا کرد. در ابتدا چهار دانشکده خانم ها در سال های ۱۸۷۸، ۱۸۷۹، ۱۸۸۶ و ۱۸۹۳ تشکیل شد.

دانشگاه آکسفورد از دانشگاه هایی بود که به خاطر فقط مردانه بودنش شناخته می شد و به همین دلیل تا اکتبر ۱۹۲۰ خانم ها حق عضویت کامل این دانشگاه را نداشتند. همچنین چهار دانشکده فقط مردانه به نام های براسنوز، جیزز، وادهام و سنت کاترین جزء اولین دانشکده هایی بودند که شروع به پذیرش خانم ها نیز کردند.

در سال ۲۰۰۸ نیز تنها دانشکدهٔ تک جنسیتی آکسفورد به نام سنت هیلدا که جنسیت پذیرشش فقط خانم ها بود نیز شروع به پذیرش آقایان کرد که از این سال به بعد تمام کالج ها به شکل مختلط درآمد.

دانشگاه آکسفورد دانشگاهی شهری است. به این معنا که همه چیز را یک جا ندارد و دانشکده ها و دپارتمان ها و امکاناتش در سرتاسر شهر پراکنده است.

دانشگاه آکسفورد مالک بزرگترین کتابخانه در سرتاسر بریتانیا است. بیش از ۱۱ میلیون جلد کتاب (شامل ۸۰۰۰۰ نشریه الکترونیکی) در ۳۰ کتابخانه این مجموعه گردآوری شده  است.

تعدادی موزه و گالری نیز از اموال دانشگاه آکسفورد است. این موزه ها و گالری ها برای بازدید عموم آزاد است. موزه اشمولین که در این مجموعه قرار دارد، تأسیس سال ۱۶۸۳ بوده و قدیمی ترین موزه در بریتانیا و قدیمی ترین موزه دانشگاهی در سرتاسر جهان است. در این موزه آثار هنری و باستانی بسیار زیادی از هنرمندان نامی ای چون لئوناردو دا وینچی و پیکاسو نگهداری می شود.

موزه تاریخ طبیعی آکسفورد نیز از موزه های بسیار ارزشمند این مجموعه است که آثاری در مورد جانورشناسی، حشره شناسی و زمین شناسی را در خود جای داده است.

پارک های دانشگاه که در منطقهٔ شمال شرقی شهر قرار دارند نیز از اموال دانشگاه آکسفورد هستند. این پارک ها در طول روز به شکل مجانی به روی عموم باز هستند و شامل باغ های زیبا و نمایش گیاهان نادر و زیبا می شود.

دانشگاه آکسفورد علاوه بر سیستم مدیریت، دارای سیستم دانشکده های خود مختار است به این گونه که بیش از ۴۰ دانشکده این دانشگاه خودمختار عمل می کنند. دانشگاه یک رئیس رسمی دارد که در حال حاضر مسئولیتش بر عهدهٔ کریس پاتن است. عنوان ریاست معمولاً تشریفاتی و افتخاری بوده و رئیس دانشگاه در جریان امور روزانه و فعالیت ها به شکل ریز و دقیق (که رؤسای سایر دانشگاه ها درگیر آن هستند) نیست. رئیس دانشگاه برای خود یک معاون نیز دارد که اندرو همیلتون هم اکنون عهده دار این سمت است.

تمام دانشجویان و بیشتر کادر آکادمیک دانشگاه باید عضو یک دانشکده باشند. دانشگاه آکسفورد ۳۸ دانشکدهٔ مختلف و ۶ مؤسسهٔ آموزشی (زیر مالکیت آکسفورد) دارد که هرکدام از این مراکز دانشجویان و کادر را طبق ساختار داخلی خود کنترل می کنند.

در سال ۲۰۱۱ و ۲۰۱۲ درآمد دانشگاه آکسفورد برابر بود با 1میلیارد،16 میلیون یورو که از این مقدار ۴۰۹ میلیون یوروی آن مربوط به تحقیقات و طرح های پژوهشی، ۲۰۴ میلیون یورو مربوط به درآمد تدریس و ۱۷۳ میلیون یوروی آن مربوط به درآمدهای آکادمیک دانشگاهی بود. دانشکده ها نیز به معمولاً تا ۳۶۱ میلیون یورو برای خود درآمد دارند.

دانشگاه آکسفورد یک دانشگاه تمام شُمول برای ارتقاء سطح دانش دانشجویان در در تمام ادوار تاریخ خود بوده است.

درطول سال های فعالیت دانشگاه آکسفورد، خیلی از دانشجویان این دانشگاه موفق به کسب شهرت بسیاری برای خود شدند. به عنوان مثال ۴۶ نفر از اشخاصی که تا کنون جایزه نوبل را دریافت کرده اند یا دانش آموختهٔ این دانشگاه بوده اند یا در اینجا تدریس کرده بودند.

۲۶ نخست وزیر انگلیس، بیش از ۱۰۰ نفر از اعضای مجلس عوام، بیش از ۵۰ برندهٔ مدال المپیک ورزشی و بیش از ۳۰ نفر از رهبران سیاسی دنیا از دیگر کشورها نیز در بین دانش آموختگان این دانشگاه هستند.


فهرست دانش آموختگان و استادان سرشناس دانشگاه آکسفورد
Goodi Naderi/25jul1983"
528,ناو,"ناو گشتی یک نوع کشتی جنگی بزرگ است که به صورت عمده از اواخر سدهٔ نوزدهم تا پایان جنگ سرد کاربرد داشت.

نخستین ناوها برای مأموریتهای منفرد یا حفاظت از ناوگان ها به کار می رفت ولی طی سالیان گذشته کاربری این کشتی ها به صورت عمده دگرگون شده و امروزه عموماً با ناوشکن ها جایگزین شده اند.
از دیدگاه تاریخی ناو به شناورهای کوچکی گفته می شد که می توانست بدون وابستگی به یک ناوگان مأموریتهای خود را نظیر شبیخون زدن به کشتی های تجاری دشمن انجام دهد. در اواخر سدهٔ نوزدهم واژه ناو به هرگونه شناوری که توانایی انجام چنین مأموریتی داشت اطلاق می شد و از دهه ۱۸۹۰ تا اواخر ۱۹۵۰ ناوها گونه ای از کشتی های جنگی بودند که از لحاظ پهنا و درازا از رزمناوها کوچک تر و از ناوشکن ها بزرگترند. به دلیل اینکه کشتی های بزرگ تر معمولاً در نزدیک پایگاه باقی می ماندند در طول این سالیان ناوها به عنوان سلاح دوربرد نیروهای دریایی به شمار می آمدند و همچنان وظیفه آن ها ردیابی و انهدام کاروان های تدارکاتی و پشتیبانی دشمن بود.
در اواخر سدهٔ بیستم با بازنشسته شدن رزمناوها، ناوها به بزرگترین جنگنده شناور تبدیل گشتند و مأموریت آن ها بیشتر حفاظت ناوگان ها از حملات هوایی و حمله ناوشکن های دشمن بود.
در ابتدای قرن بیستم ناوها سنگین ترین کشتی نظامی در حال کار بوده که فقط پنج کشور ایالات متحده، روسیه، فرانسه، ایتالیا، پرو از آن ها بهره مند بودند و در حال حاضر با مرخص کردن ناو ویتوریو ونه تو توسط ایتالیا، و تنها ناو فرانسه، فقط سه کشور باقی مانده دارای ناو هستند."
529,توت فرنگی,"توت فرنگی (نام های دیگر: چیلک، چلیک یا چیالک جنگلی، چَلَم و شالکَه) گیاهی نهان دانه از تیرهٔ گل سرخ است. رشد این گیاه علفی پایا در آب و هوای معتدل گرم و در بستر غنی از گیاخاک و خاک اسیدی بسیار خوب است. گل های توت فرنگی نسبت به سرما به شدت حساس هستند ولی عطر و طعم نهنج (قسمت خوراکی گیاه) با انجماد از بین نمی رود.در نزهت نامه علایی این میوه کهج خوانده شده است.

توت فرنگی به دلیل دارا بودن فیتو کمیکال، اثرات مثبت بسیاری بر روی مغز می گذارد و می تواند اثرات نامطلوب پیری بر مغز را کاهش دهد.

توت فرنگی میوه ای نسبتاً جدید است که تا ۲۵۰–۳۰۰ سال قبل به این شکل امروزی وجود نداشت و بیشتر موارد استفاده دارویی داشته است. در قرن چهاردهم در فرانسه توت فرنگی های وحشی از جنگل به زمین زراعتی منتقل شد و از آن به عنوان یک گیاه اهلی استفاده گردید. در جنگلهای شمال ایران توت فرنگی وحشی به طور فراوان در فصل تابستان یافت می شود. به نظر می رسد که اولین رقم اصلاح شده در زمان صدارت اتابک اعظم از فرانسه به ایران آمد و به نام اتابکی خوانده شد.

یک دانه توت فرنگی ۱۰۰ گرمی شامل تقریباً ۳۳ کیلو کالری انرژی، منبع عالی از ویتامین ث، منبع خوبی از منگنز است و میزان کمی از ویتامین های دیگر و مواد معدنی مورد نیاز در رژیم غذایی را فراهم می کند.

توت فرنگی شامل میزان متوسطی از اسیدهای چرب اشباع نشده در (دانه) روغن تخم برهنه است.

ویتامین C در توت فرنگی تولید کلاژن را افزایش می دهد، پوست را صاف می کند و اثر ضد پیری دارد. همچنین مطالعات نشان داده است که عصاره آن دارای آنتوسیانین فراوان است و بدن را در مقابل اشعه ماورای بنفش محافظت می کند.

توت فرنگی غنی از پتاسیم و منیزیم است، که هر دو از طریق رگ گشا هستند، به این معنی که آنها فشار خون بالا و استحکام رگ های خونی را کاهش می دهند. این امر جریان خون را به قسمت های مختلف بدن را تسهیل می کند و باعث می شود اندام ها با تمام توان خود فعالیت کنند.

توت فرنگی سرشار از آنتی اکسیدان ها و سم زدایی ها است که به کاهش آرتروز و درد ناشی از نقرس کمک می کند. آنها همچنین در جلوگیری از علائم آرتریتی مانند انحطاط عضلات و بافت ها، خشک شدن مایعات روان کننده در مفاصل و تجمع مواد سمی و اسیدهای (مانند اسید اوریک) در بدن کمک می کنند.

توت فرنگی تولید آدیپونکتین و لپتین را افزایش می دهد که هر دو هورمون های چربی سوزی هستند. آنها به کاهش اشتها، کاهش قند خون و کاهش وزن و چربی کمک می کنند که این همه باعث کاهش وزن می شود.

قدرت ضد التهابی آنتی اکسیدان ها در توت فرنگی کمک می کند تا تشکیل لخته های خون که با سکته مغزی مرتبط هستند کاهش یابد.

این میوه امروزه اغلب به صورت هیدروپونیک (آب کشت) کشت می شود. ازآنجا که در این نوع کشت اغلب شرایط محیط قابل کنترل است، نتیجه مطلوب تر است و میزان عملکرد به صورت چشمگیری افزایش خواهد داشت. البته تنش های موجود در طبیعت خود باعث افزایش طعم و بوی آن می شوند که با سیستم آبکشت این عطر و طعم کاهش می یابد.

توت فرنگی در بوته رشد می کند و یکی از میوه های فصلی است که سلامت شما را نیز افزایش می دهد. مزایای شگفت انگیز توت فرنگی شامل بهبود و مراقبت از چشم، عملکرد مناسب مغز، تسکین فشار خون بالا، آرتریت، نقرس و انواع بیماری های قلبی و عروقی است. محتوای پلی فنولی و آنتی اکسیدان توت فرنگی آنها را برای بهبود سیستم ایمنی بدن، جلوگیری از انواع مختلف سرطان ها و کاهش علائم پیری زودرس کمک می کند."
536,امپراتور دریا,"امپراتور دریا (به کره ای: 해신) نام سریالی است که در سال ۲۰۰۴ میلادی از شبکه کی بی اس ۲ کشور کره جنوبی پخش شد. این سریال از تابستان سال ۱۳۸۶ خورشیدی از شبکه سوم سیمای جمهوری اسلامی ایران به روی آنتن رفت و ۶ سال پس از آن، از ۹ بهمن ۱۳۹۲، شبکه تماشا به پخش دوبارهٔ این سریال دست زد.

داستان سریال دربارهٔ برده ای به نام گونگ بوک است که به همراه دوستش جانگ نیون سختی های زیادی را متحمل می شود. دزدان دریایی پدرش را می کشند. بعدها او تحت تعلیم فردی به نام یوم جانگ قرار می گیرد و پس از آمادگی نسبی در هنرهای رزمی، در مسابقات انتخابی محافظان بانو جمی شرکت می کند. بانو جمی از اشراف زادگان و ثروتمندان به حساب می آید و یک تاجر سیاست مدار است. سرانجام گونگ بوک به عنوان محافظ بانو جمی به استخدام وی در می آید. گونگ بوک عاشق دختری به نام جانگ هوآ می شود. از طرفی یوم جانگ (همان دزد دریایی مبارز و دلیری که هنرهای رزمی را در دوره نوجوانی به گونگ بوک آموخت) نیز عاشق بانو جانگ هوآ می شود. بانو جانگ هوآ از کودکی که پدرش را از دست داد (پدرش را یوم جانگ در هنگام حملهٔ دزدان دریایی به قتل رساند) تحت سرپرستی بانو جمی بوده است.
گونگ بوک که به جمع محافظان بانو جمی پیوسته بود، کم کم از اعمال خلاف قانون او باخبر شد و قصد براندازی او از قدرت را نمود. بانو جمی نیز به جرم خیانت او را بیرون می کند و به عنوان برده به چین می فرستد.
گونگ بوک و جانگ نیون در این راه سختی بسیار کشیدند تا اینکه آنجا به عنوان برده های گلادیاتور، به یادگیری هنرهای رزمی به طور کاملتری پرداختند.
پس از پیروزیهای بزرگ در نبرد با گلادیاتورها هر دو به استخدام گروه بازرگانی سول پیونگ در می آیند."
560,سید جلال حسینی,"سید جلال حسینی (زادهٔ ۱۴ بهمن ۱۳۶۰ در بندر انزلی) بازیکن فوتبال اهل ایران است. او در ۱۱۶ بازی برای تیم ملی فوتبال ایران به میدان رفت و سابقهٔ کاپیتانی این تیم را نیز دارد.

وی سابقهٔ عضویت در تیم های ملوان بندر انزلی، سایپا، سپاهان، پرسپولیس، الاهلی قطر و نفت تهران را دارد. سید جلال حسینی پرافتخارترین بازیکن لیگ برتر خلیج فارس است و با سابقهٔ هفت قهرمانی در این مسابقات، تنها بازیکن تاریخ لیگ برتر فوتبال ایران است که توانسته است با سه تیم مختلف قهرمان شود. همچنین او با تیم فوتبال پرسپولیس در لیگ قهرمانان آسیا ۲۰۱۸ به عنوان نایب قهرمانی دست یافت.

او عضو تیم ملی فوتبال امید ایران به عنوان یک بازیکن سهمیه بزرگسال در دو نوبت بوده است، در بازی های آسیایی ۲۰۰۶ و ۲۰۱۰، و برنده مدال برنز در سال ۲۰۰۶ بود. حسینی بازیکن ایران در جام ملت های آسیا ۲۰۰۷، جام ملت های آسیا ۲۰۱۱، جام ملت های آسیا ۲۰۱۵ و جام جهانی فوتبال ۲۰۱۴ بود که در تمامی این تورنمنت ها به صورت فیکس به میدان رفت. او در ۱۰ آذر ۱۳۹۷ از بازی های ملی خداحافظی کرد.

از باشگاه هایی که سید جلال حسینی در آنها بازی کرده می توان به باشگاه فوتبال ملوان بندر انزلی، باشگاه فوتبال سایپا تهران، باشگاه فوتبال سپاهان اصفهان، باشگاه ورزشی الاهلی قطر، باشگاه فوتبال نفت تهران و باشگاه فوتبال پرسپولیس اشاره کرد.

او دوران حرفه ای خود را با باشگاه ملوان در سال ۲۰۰۴ آغاز کرد؛ و همچنین در جوانان این تیم هم عضویت داشت.

در تابستان سال ۲۰۰۵ از ملوان به سایپا رفت. در طول فصل ۸۵–۱۳۸۴، احتمال پیوستن وی به پرسپولیس بود اما این انتقال لغو شد. او ثابت ترین بازیکن باشگاه بود. همچنین وی ۲۸ حضور کامل در ترکیب داشت و یک گل هم به ثمر رساند.

در تابستان سال ۲۰۰۹، سید جلال حسینی با سپاهان اصفهان قراردادی امضا کرد؛ وی سه بار متوالی قهرمانی جام خلیج فارس را با این تیم بدست آورد.

او به همراه محسن بنگر و حسین ماهینی، با امضای قراردادی یک ساله تا پایان فصل ۹۲–۱۳۹۱ به باشگاه فوتبال پرسپولیس پیوست. او قرارداد خود را با پرسپولیس برای یک سال در فوریه ۲۰۱۳ تمدید کرد و تا سال ۲۰۱۴ در پرسپولیس ماندگار شد؛ او با پرسپولیس نایب قهرمان جام حذفی شد.

پس از حضور مداوم در ترکیب پرسپولیس، سید جلال حسینی عنوان بهترین دفاع سال فوتبال ایران در فصل ۱۴–۲۰۱۳ را کسب کرد.

در تاریخ ۱۷ ژوئیه ۲۰۱۴، حسینی با امضای قرارداد یک ساله به الاهلی قطر در لیگ ستارگان قطر پیوست. وی در مه ۲۰۱۵ این باشگاه را ترک کرد.

حسینی قطر را ترک کرد و در تابستان سال ۲۰۱۵ به نفت تهران در لیگ برتر خلیج فارس پیوست. این در حالی بود که به طور جدی از استقلال پیشنهاد داشت. با حسینی نفت به مرحله یک چهارم نهایی لیگ قهرمانان آسیا ۲۰۱۵ رسید.

او با مدیران وقت باشگاه نفت تهران (نفت طلائیه فعلی) بر سر مسائل مالی اختلافاتی داشت؛ با این حال حسینی توانست با نفت عنوان دفاع سال فوتبال ایران را کسب کند و از نگاه سایت نود هم به عنوان بهترین مدافع انتخاب شد.

در بهار سال ۲۰۱۶، پس از چند روز مذاکره، حسینی اعلام کرد که با باشگاه سابقش پرسپولیس امضا کرده است؛ در تاریخ ۱۳۹۵/۰۳/۱۹ سید جلال حسینی رسماً به تیم فوتبال پرسپولیس بازگشت؛ با نظر مستقیم برانکو ایوانکوویچ، سید جلال حسینی به عنوان کاپیتان تیم برای فصل ۱۷–۲۰۱۶ اعلام شد. حسینی توانست در ثانیه های پایانی دربی ۸۴ گل دوم پرسپولیس را به ثمر برساند؛ او توانست با پرسپولیس در نخستین فصل پس از بازگشت، قهرمان لیگ برتر و سوپر جام شود.

پس از پایان فصل، وی دوباره به عنوان دفاع سال فوتبال ایران با این تیم رسید؛ او همچنین کاندیدای برترین بازیکن لیگ برتر بود. در سال ۲۰۱۷، وی قرارداد خود تا سال ۹۸ با پرسپولیس تمدید کرد. همچنین هنگامی که پرسپولیس از حضور او و محمد انصاری در قلب خط دفاعی خود بهره می برد، این تیم عنوان بهترین خط دفاعی فصل و تاریخ لیگ برتر فوتبال ایران (مشترک با تیم دیگر) و کمترین شکست در طول فصل را بدست آورد.

سید جلال حسینی با عملکرد دفاعی مناسب توانست با تیم فوتبال پرسپولیس به مقام قهرمانی لیگ هفدهم نیز دست یابد. همچنین در لیگ قهرمانان آسیا ۲۰۱۸، او زنندهٔ گل دوم پرسپولیس در بازی برگشت این تیم مقابل الجزیره امارات بود که در پایان با صعود پرسپولیس به مرحلهٔ یک چهارم نهایی همراه شد. همچنین او زننده گل اول پرسپولیس به الدحیل قطر در مرحله یک چهارم و آغاز بازگشت سه گله برای صعود به نیمه نهایی بود. پرسپولیس در این فصل لیگ قهرمانان آسیا توانست به عنوان نایب قهرمانی دست یابد.

حسینی عضو تیم ملی فوتبال امید ایران بود، و در بازی های آسیایی ۲۰۰۶ شرکت کرد. او اولین بازی ملی خود را در فوریه ۲۰۰۷ برای تیم ملی در یک بازی دوستانه در برابر بلاروس انجام داد.

با پیوستن به ""تیم ملی"" در ژوئیه ۲۰۰۷، او در تمام چهار مسابقه ایران بازی کرد و گل اول ایران را در جام ملت های آسیا ۲۰۰۷ در برابر ازبکستان به ثمر رساند. او باز هم برای مسابقات مرحله مقدماتی جام جهانی فوتبال ۲۰۱۰ و مرحله مقدماتی جام جهانی فوتبال ۲۰۱۴ فراخوانده شد. او همچنین در سال ۲۰۱۱ در مسابقات مقدماتی جام ملت های آسیا ۲۰۱۱ و مرحله مقدماتی جام ملت های آسیا ۲۰۱۵ برای تیم ملی بازی کرد. او در مسابقات فوتبال غرب آسیا ۲۰۱۰ و جام ملت های آسیا ۲۰۱۱ هم حضور داشت. در تاریخ ۱ ژوئن ۲۰۱۴، وی توسط کارلوس کی روش به ترکیب ایران در جام جهانی فوتبال ۲۰۱۴ فراخوانده شد. او در تاریخ ۳۰ دسامبر ۲۰۱۴ توسط کارلوس کی روش به ترکیب ایران در جام ملت های آسیا ۲۰۱۵ فراخوانده شد.

در سال ۱۳۹۵ حسینی به عنوان یکی از ۳ مدافع برتر جهان در جریان بازی های مرحله مقدماتی جام جهانی فوتبال ۲۰۱۸ از نگاه مجله معتبر فرانس فوتبال انتخاب شد.

در ۱۰ آذر ۱۳۹۷ جلال حسینی از بازی های ملی خداحافظی کرد. در ۱۱ آذر ۱۳۹۷ نیز باشگاه پرسپولیس به همین دلیل، برای جلال حسینی یک نشست خبری برگزار و بیانیه ای منتشر کرد. کارلوس کی روش، سرمربی وقت تیم ملی فوتبال ایران نیز دربارهٔ بازنشستگی حسینی از بازی های ملی پیامی منتشر کرد؛ در بخش هایی از این پیام، او همکاری با حسینی را افتخار خواند و اعلام کرد که حسینی یک الگو برای بازیکنان دیگر است.

در جریان مسابقات مرحله مقدماتی جام جهانی فوتبال ۲۰۱۴ (آسیا) سیدجلال حسینی بیشترین دقایق حضور در ترکیب تیم ملی فوتبال ایران را با ۱۴۴۰ دقیقه حضور تجربه کرد وی هر ۱۶ مسابقه را به صورت کامل به میدان رفت.

او دومین فرزند از پنج پسر جهان حسینی است. برادر کوچک ترش، جمال نیز یک بازیکن فوتبال است. در ژانویه ۲۰۱۰، حسینی ازدواج کرد. نام همسر وی، لیلا ریاحی است. اولین فرزند آنها در تاریخ ۱۸ دسامبر ۲۰۱۳ متولد شد. در تاریخ ۱۵ فوریه ۲۰۱۶، دختر دوم آنها متولد شد و میلا نامگذاری شد.


برترین های فوتبال ایران"
563,دجال,"مسیح دروغین که به اختصار با نام دجال نیز شناخته می شود، یک شخصیت شیطانی در فرجام شناسی اسلامی است که به باور مسلمانان در زمانی در آینده پیش از (روز رستاخیز) وانمود می کند که مسیح است (یعنی مسیحا). باور مسلمانان به دجال در فرجام شناسی اسلامی با باور مسیحیان به ضد مسیح در و باور یهودیان به در فرجام شناسی یهودی قرون وسطی قابل قیاس است.

دجال در احادیث اسلامی به باور مسلمانان سنی و شیعه موجودی ست که چشم راستش کور است و مانند حبه انگور برآمده است. در باور شیعیان بر اساس حدیثی از علی بن ابی طالب چشم سالم دجال به وسط پیشانی اش آمده است؛ در جلو و عقب کاروان دجال کوه هایی از دود حرکت می کنند که مردم در قحطی های سخت انتظار غذا در آن کوه ها را دارند؛ همه رودخانه هایی که در مسیر دجال قرار می گیرند خشک می شوند و مطابق این حدیث او با صدایی بلند مردم را صدا می کند که «ای دوستان من به سمت من بیایید، من ارباب شما هستم که به شما دست و پا و غذا داده ام».

در روایات شیعه دجال در آخرالزمان و پیش از قیام مهدی از خراسان ظهور می کند و او با انجام کارهای شگفت انگیز و معجزاتی جمع زیادی از مردم را می فریبد. دجال در اورشلیم ادعای خدایی می کند و سرانجام پس از حکمرانی به مدت چهل روز یا چهل سال به دست عیسی مسیح یا مهدی یا هر دوی آن ها کشته می شود.

عبارت «ضد مسیح» در عهد جدید پنج بار در نامه یکم یوحنا و نامه دوم یوحنا آمده است، یک بار به صورت جمع و چهار بار به صورت منفرد.
در نامه اول یوحنا آمده است: دروغگو کیست جز آنکه مسیح بودن عیسی را انکار کند آن دجال است که پدر و پسر را انکار می نماید. باز در همان رساله آمده است: «شنیده اید که دجال می آید الحال هم دجالان بسیار ظاهر شده اند و از این می دانم که ساعت آخر است.» در جای دیگر در همان رساله می گوید: «و هر روحی که عیسی مجسم شده را انکار کند از خدا نیست و اینست روح دجال که شنیده اید که او می آید و الان هم در جهان است.» برخی از علمای مسیحی از جمله صاحب قاموس کتاب مقدس دجال را اسم عام می داند و به تصور وی مراد از دجال و دجالان کسانی هستند که مسیح را تکذیب کنند و این معنا از عبارات انجیل نیز استفاده می شود. همچنین گفته شده دجال یا ضد مسیح شخصی است که در آخرالزمان قیام کرده و مسیح، رجعت کرده او را از پای در خواهد آورد.

در روایات اسلامی و روایاتی منتسب به محمد، پیامبر مسلمانان، یکی از نشانه های دوران ظهور و آخر الزمان خروج دجال است. ظهور دجال از نشانه های برپایی قیامت دانسته شده است. دجال فردی با یک چشم و صورتی کریه و موهایی تابداراست که بر پشانیش کلمه کفر حک شده است. دجال در آخرالزمان از شرق و احتمالاً از خراسان خروج می کند. او انجام کارهای شگفت انگیز و معجزاتی جمع زیادی از مردم را می فریبد. دجال در اورشلیم ادعای خدایی می کند. او سرانجام پس از حکمرانی به مدت چهل روز یا چهل سال به دست عیسی کشته می شود. تا زمان ظهور دجال او در جزیره ای در اقیانوس هند به سر می برد که از آن صدای موسیقی به گوش می رسد. روایات دیگری وجود دارد که در کوهی در جزیره ای در بند است و اهریمنان به او غذا می رسانند.

قسمت عمده روایات دربارهٔ دجال را «احمد حنبل» در کتاب «مسند» و «ترمذی» در «صحیح» خود و «ابن ماجه» در «سنن» و «مسلم» در «صحیح» و «ابن اثیر» در «نهایه» از عبدالله بن عمر و ابوسعیدخدری و جابر ابن عبدالله انصاری نقل کرده اند.

«صائد بن صید» که در زمان محمد می زیسته و محمد او را از مصادیق دجال معرفی کرده است و چون بعداً از خروج دجال در آخرالزمان نیز خبر داده بعضیها گمان کرده اند دجال موعود همان «صائد بن صید» است و در نتیجه به زنده ماندن و طول عمر او قائل شدند.

بعضی از نویسندگان اسلامی نیز با توجه به ریشه لغت «دجال» آن را منحصر به یک فرد بخصوص نمی دانند بلکه آن را عنوانی می دانند کلی برای افراد پر تزویر حیله گر و حقه باز که برای فریب مردم از هر وسیله ای استفاده می کنند. دجال شخصی است که حق را با باطل آمیخته و از حق برای راهبرد اهداف شیطانی خود استفاده می کند.

در روایت های شیعه نیز گفته های زیادی دربارهٔ دجال به چشم می خورد و اینچنین گفته شده آست که وی در زمانی که مردم گناهان زیادی را انجام دهند و نیکی را بد و بدی را نیک بدانند، ظهور خواهد کرد.

محمد دربارهٔ وی چنین گفته است:
با توجه به روایات شیعه و اهل سنت؛ یک چشم دجال، کاملاً کور و چشم دیگر، نابینای نسبی است. برجستگی و از حدقه درآمدن، ویژگی چشم راست دجال، و درخشش همانند ستاره، ویژگی چشم چپ او می باشد.

در برخی روایات از نوشتهٔ میان دو چشم دجّال سخن به میان آمده که احتمال دارد کنایه از ثبوت و وضوح کفر دجّال باشد."
584,کولر گازی,"کولر گازی نوعی دستگاه تهویه است که به کمک سیکل تبرید تراکمی، گرما را از اتاق گرفته و آن را در خارج اتاق دفع می کند. در بعضی دستگاه ها امکان معکوس کردن این سیکل یا چرخه وجود داشته و می توان کولر را تبدیل به پمپ حرارتی کرد و در فصل زمستان از آن برای گرمایش استفاده کرد.

هر دستگاه کولر گازی از چهار جزء اصلی کمپرسور، کندانسور، اواپراتور و شیر انبساط یا لوله مویین تشکیل می شود.

در کولر گازی از گازهای مخصوص تبرید، که به آن مبرد می گویند، استفاده می شود. برخی از مبردهای پرکاربرد شامل R-22 یا R-134a یا R-404 هستند. این گازها در بعضی موارد به شدت برای لایه ازون کره زمین مضر بوده و به همین دلیل در حال جایگزینی با گازهایی هستند که برای محیط زیست و لایه ازون مخاطرات کمتری داشته باشد.

کولر گازی توسط ویلیس کریر در سال ۱۹۰۲ میلادی اختراع شد.

برخی کولرهای گازی حاوی واحدی به نام «اینورتر» هستند. «اینورتر درایو» ها یا «درایوهای فرکانس متغیر»، تجهیزاتی هستند که امکان تغییر و تنظیم فرکانس برق ورودی به موتورهای الکتریکی و در نتیجه تنظیم دور و سرعت آنها را فراهم می کنند. با تغییر سرعت و دور موتورهای الکتریکی، می توان ظرفیت کمپرسور را بسته به نیاز و شرایط تغییر داد. به این طریق زمانی که بار حرارتی در حداکثر نیست، می توان دور موتور را کاهش داده و در مصرف انرژی صرفه جویی کرد.

کولرهای گازی در مدل های مختلفی ساخته می شود. از جمله:

کولر گازی اسپلیت از دو واحد مجزا ساخته می شود. ""یونیت خارجی"" که «کندانسینگ یونیت» نامیده می شود، شامل کمپرسور و کندانسور است که در خارج از ساختمان نصب می گردد و ""یونیت داخلی"" که واحد تبخیر (اواپراتور) در آن جای دارد در داخل ساختمان جای می گیرد. یونیت خارجی و یونیت داخلی توسط دو لولهٔ مسی یا آلومینیومی به همدیگر مرتبط می شوند. لولهٔ باریکتر، مایع پرفشار را از کندانسینگ یونیت به اواپراتور منتقل می کند و لوله با قطر بزرگتر، گاز کم فشار را به کمپرسور منتقل می کند. این کولرها معمولاً دارای دستگاه کنترل از راه دور هستند.

کولر گازی پرتابل یا قابل حمل، در ظرفیت های پایین ساخته می شود و دارای حالت گرمایش نیز هست. این مدل کولر گازی دارای ریموت کنترل است و به دلیل شکل آن، برای فضاهای کوچک اجاره ای یا استفاده موقت استفاده می شود. تمام بخش های مختلف کولر گازی از جمله کندانسور، اواپراتور و… در یک مجموعه جا گرفته اند و در حالت سرمایش، گرمای موتور از طریق لوله خرطومی پشت دستگاه به بیرون انتقال پیدا می کند. در نتیجه، این لوله خرطومی باید به پنجره یا منفذی که هوا را به بیرون انتقال می دهد وصل گردد. در غیر این صورت، گرمای خارج شده از هوا دوباره از طریق همین لوله خرطومی به فضا برمی گردد و کار تهویه و سرمایش به درستی انجام نمی شود. اما در حالت گرمایش، نیازی به این کار نیست. گرمایش در این نوع کولر گازی از طریق هیتر انجام می شود که زیاد مقرون به صرفه نیست. اما امکان استفاده از این حالت در کولر گازی پرتابل در نظر گرفته شده است.

کولر گازی ایستاده بر خلاف کولر گازی پرتابل دو تکه است، به این معنی که دارای یک واحد خارجی و یک واحد داخلی است. پنل داخلی آن ها در داخل قرار می گیرد باید توجه داشت که پنل داخلی را نمی توان مانند کولر گازی پرتابل حمل و جابجا کرد و پنل خارجی باید در فضای بیرون نصب گردد. کولرهای ایستاده در دو نوع سه فاز و تک فاز (معمولی و اینورتر) تولید می شوند.

کولرهای گازی ایستاده معمولاً در ظرفیت های ۴۸ هزار BTU به بالا تولید می شوند، به همین علت در سالن های وسیع و بسیار بزرگ مناسب می باشد و استفاده می گردد.

کولر گازی پنجره ای شامل کندانسوری است که در انتهای این اتاقک و به سمت بیرون است و یک فن کندانسور در پشت آن است که هوا از طریق آن دمیده می شود و به حذف گرما از کندنسور کمک می کند. این کولر گازی ها به دلیل نداشتن ریموت کنترل و نداشتن حالت گرمایش، کمتر مورد استفاده قرار می گیرند.

نسل جدید کولرهای گازی، کولرهای گازی دارای «اینورتر» هستند. اینورترها که به آن «درایو فرکانس-متغیر» نیز می گویند، با تغییر و تنظیم دو پارامتر ولتاژ و فرکانس باعث تغییر سرعت موتور کمپرسور می شوند. در سیستم های قدیمی، موتور کمپرسور هنگام شروع به کار، به جریان الکتریکی بسیار بالایی نیاز دارد و سپس با رسیدن موتور به دور نامی این جریان اولیه به حدود یک سوم کاهش پیدا می کند. با رسیدن اتاق به دمای تنظیم شده، ترموستات کولر فرمان خاموش شدن موتور را به صورت ناگهانی صادر می کند. هنگامی که دما بین ۱ تا ۳ درجه سلسیوس افزایش یابد (در حالت گرمایش ۱ تا ۳ درجه کاهش یابد) موتور به صورت ناگهانی مجدداً روشن می شود. با توجه به مصرف زیاد جریان الکتریکی در هنگام استارت موتورهای الکتریکی، مصرف برق مقدار قابل چشمگیری خواهد بود و با افزایش تعداد دفعات روشن و خاموش شدن موتور این میزان افزایش خواهد یافت.

کمپرسورهای دارای واحدهای اینورتر جریان مستقیم شامل یک درایو فرکانس-متغیر هستند که می تواند سرعت راه اندازی و ادامه کار الکتروموتور کمپرسور را (یعنی ظرفیت سرمایش/گرمایش دستگاه) کنترل کنند به این شکل که کمپرسور آهسته راه اندازی شده و با نزدیک شدن به دمای تنظیمی سرعت آن کاهش پیدا کرده تا نیازی به روشن و خاموش شدن های پیوسته نباشد. یک میکروکنترلر، پیوسته از دمای محیط نمونه برداری کرده و سرعت موتور کمپرسور را کنترل می نماید و سیستم به ندرت خاموش و روشن می شود تا نیازی به انرژی اولیه استارت نباشد. این کار باعث صرفه جویی مصرف برق و افزایش عمر دستگاه می شود.

باید توجه داشت، در شرایطی که دستگاه باید پیوسته با حداکثر ظرفیت کار کند، و تعداد دفعات خاموش و روشن شدن کمپرسور چندان زیاد نیست، هر دو سیستم قدیمی و اینورتور با دور حداکثر کار می کنند و در عمل تفاوتی در میزان مصرف انرژی آنگونه که شرکت های سازنده ادعا می کنند، ندارند.

کمپرسور نوعی دستگاه مکانیکی است که گاز کم فشار را به داخل کشیده و آن را متراکم کرده و فشار آن را افزایش می دهد. در هنگام افزایش فشار، دمای گاز فشرده شده افزایش می یابد. زمانی که این گاز می خواهد از داخل کمپرسور خارج شود، با عبور از یک سیستم خنک کننده دمای گاز کاهش می باید. کمپرسورها از متداول ترین و رایج ترین دستگاه هایی می باشند که امروزه در بسیاری از صنایع از جمله در کولر گازی و یخچال و… مورد استفاده قرار می گیرد. کمپرسورهای به کار رفته در سیستم های تهویه به سه دسته تقسیم می شوند:

کولرهای گازی مطابق چرخه تبرید تراکمی کار می کنند. در این چرخه گرما از منبع سرد گرفته شده و در منبع گرم دفع می شود. مطابق قانون دوم ترمودینامیک این کار به صورت طبیعی رخ نمی دهد و برای انجام آن باید کار فیزیکی انجام داد.

داخل یونیت خارجی دستگاه که کندانسینگ یونیت خوانده می شود یک کمپرسور گاز، یک کندانسور و یک فن خنک کننده وجود دارد که عملکرد آن همانند یخچال و فریزر می باشد.
کمپرسور، گاز کم فشار دما پایین را از اواپراتور مکش کرده و آن را متراکم می کند. با متراکم شدن گاز، دما و فشار آن افزایش می یابد. این گاز برای کاهش دما به کندانسور فرستاده می شود. با عبور گاز داغ از کویل های کندانسور و عبور پر سرعت هوای محیط از روی لوله ها توسط فن، این گاز پرفشار تبدیل به مایع پرفشار و نسبتاً داغی می شود. با عبور این مایع پرفشار از لوله مویین، فشار و دما به شدت افت کرده و تبدیل به یک مایع کم فشار دما پایین می شود. این مایع کم فشار از کویل های اواپراتور عبور داده می شود و به دلیل پایین بودن نقطه جوشش آن به سرعت گرمای محیط را به خود جذب کرده و تبدیل به گازی کم فشار می شود. این گاز کم فشار برای ادامه چرخه دوباره به کمپرسور بازگردانده می شود.

کولرهای آبی با بهره گیری از مقدار آنتالپی بالای تبخیر آب کار می کنند. با تبدیل فاز آب مایع به بخار آب، می توان دمای هوای خشک را به شدت کاهش داد. این کار نسبت به تبرید تراکمی انرژی بسیار کمتری مصرف می کند. به علاوه کولرهای آبی در مناطقی با آب و هوای بسیار خشک، این مزیت را نیز دارد که با ادامه کارکرد، خشکی هوا را کاهش داده و باعث آسایش بیشتر ساکنان آن می شود. هرچه آب و هوا خشک تر باشد کارایی و راندمان کولرهای آبی افزایش می یابد. کولرهای آبی در مناطق شرجی کارایی چندانی ندارند.

هر کولر آبی بسته به ظرفیت آن به طور متوسط بین ۲۶٫۵ تا ۴۵ لیتر آب در ساعت مصرف می کند (یعنی در شبانه روز مقداری تقریباً معادل ۷۰۰ لیتر). به بیانی ساده، واحدی مسکونی با مساحت ۱۵۰ تا ۱۷۰ متر با کولری به ظرفیت ۷۰۰۰ فوت مکعب در دقیقه، تقریباً ۸۰۰ لیتر آب را در طی شبانه روز تبخیر می کند.

کولر گازی در صنعت تهویه و تبرید از جایگاه خاصی برخوردار است. زیرا:"
598,اندروید,"اَندروید یک سیستم عامل موبایل است که گسترش آن با گوگل است. اندروید بر پایهٔ نسخهٔ اصلاح شده ای از هسته لینوکس و دیگر نرم افزارهای متن باز طراحی شده و نخست در دستگاه های تلفن همراه لمسی مانند تلفن هوشمند و تبلت استفاده شد، اما به تازگی گوگل Android TV را برای تلویزیون و Android Auto برای خودرو و Wear OS را برای پوشیدنی ها (مانند ساعت هوشمند) توسعه داده است.
اندروید از سال ۲۰۱۱ پرکاربردترین سیستم عامل موبایل و از سال ۲۰۱۳ پرکاربردترین سیستم عامل برای تبلت ها بوده است. از سال ۲۰۱۷ نیز بیش از ۲ میلیارد کاربر فعال ماهانه داشته است.

در اوت ۲۰۰۵ شرکت گوگل شرکت اندروید واقع در پالو آلتو، کالیفرنیا را خرید. شرکت کوچک اندروید که توسط «اندی رابین، ریچ ماینرز، نیک سیرز و کریس وایت» راه اندازی شده بود، در زمینهٔ تولید نرم افزار و برنامه های کاربردی برای تلفن های همراه فعالیت می کرد. اندی رابین، مدیر عامل اجرایی این شرکت، پس از پیوستن اندروید به گوگل، به سمت قائم مقام مدیریت مهندسی این شرکت و مسئول پروژهٔ اندروید در گوگل منصوب شد. تیم اندروید به رهبری رابین فعالیت خود را برای تولید سکوی تلفن همراه مبتنی بر هسته لینوکس آغاز کردند و نتیجهٔ اولیهٔ این پروژه در نشست خبری شرکت گوگل در ۵ نوامبر سال ۲۰۰۷، مطرح کردن اتحادیه گوشی باز بود. ۳۴ شرکت فعال در زمینهٔ تولید نرم افزار، تولید تلفن های همراه، اپراتور تلفن همراه و تولیدکننده نیمه رساناها و پردازنده های تلفن همراه، اعضای بنیان گذار این اتحادیه بودند. در میان نام های مشهور در بین اعضای مؤسس، شرکت هایی چون «سامسونگ، ال جی الکترونیکس، موتورولا، اچ تی سی، تی-موبایل، ان تی تی دوکومو، اینتل، انویدیا، تگزاس اینسترومنتس، کوالکام، برودکام، تلفونیکا، اسپرینت، ای بی» و البته گوگل به چشم می خوردند. اریک اشمیت مدیر ارشد اجرایی گوگل در این مراسم گفت:اعلام امروز بسیار جاه طلبانه تر از معرفی تنها یک تلفن گوگلی است که در چند هفتهٔ اخیر توسط رسانه ها پیش بینی شده بود. از دیدگاه ما سکویی که ما ارائه کرده ایم، هزاران تلفن گوناگون را به بازار روانه خواهد کرد.نخستین گوشی مبتنی بر اندروید توسط شرکت اچ تی سی با همکاری تی-موبایل تولید شد. این گوشی که به فاصلهٔ کمتر از یک سال از تشکیل اتحادیهٔ گوشی باز یعنی در ۲۲ اکتبر ۲۰۰۸ تولید شد، در بازارهای مختلف به نام های ""اچ تی سی دریم""، ""تی-موبایل جی۱"" و ""ارا جی۱"" به بازار عرضه گردید.

۹ دسامبر ۲۰۰۸ چهارده عضو جدید از شرکت های صنعت تلفن همراه جهان به اتحادیه گوشی باز پیوستند. در بین این نام ها باید به «سونی اریکسون، اریکسون، توشیبا، ایسوز، گارمین، هواوی، آرم هولدینگز و ایسر» اشاره کرد. روند پیوستن شرکت های بزرگ به اتحادیه تا به امروز نیز ادامه داشته است و شرکت هایی چون «آلکاتل، لنوو، شارپ، فاکس کان، ان ای سی، کیوسرا، ان ایکس پی، اس تی-اریکسون، تلویزیون مارول، زدتی ئی و دل» نیز از جمله شرکت هایی بوده اند که به جمع پشتیبانی کنندگان اندروید پیوسته اند.

در ۳ سپتامبر ۲۰۱۳ توسعه دهندگان اندروید به طور رسمی اعلام کردند که با شرکت نستله، که از شرکت های مطرح صنعت شکلات سازی جهان می باشد، همکاری خواهند کرد. در همین راستا نگارش ۴٫۴ سیستم عامل اندروید، کیت کت نام گرفت. کیت کت از مارک های معروف شکلات است که توسط شرکت نستله تولید می شود.

اندروید آب نبات چوبی یا اندروید لالی پاپ ، (به معنای آبنبات چوبی) یا اندروید ۵ یا اندروید L یکی از نسخه های سیستم عامل اندروید است که توسط گوگل در ۱۵ اکتبر ۲۰۱۴ ارائه گردید. اندروید L که مخفف این نسخه از اندروید می باشد و براساس گفته رئیس بخش اندروید گوگل سوندار پیچای بزرگ ترین به روزرسانی در اندروید است.

اندروید مارشمالو یا اندروید ۶ نسخه ای از سیستم عامل اندروید است که در سپتامبر ۲۰۱۵ توسط گوگل معرفی شد.

اندروید نوقا یا اندروید ۷٫۰ در سال ۲۰۱۶ منتشر شد.

اندروید اوریو (Orio) یا اندروید۸٫۰ در سال ۲۰۱۷ انتشار یافته است.

اندروید ۹ یا اندروید پای، در تاریخ ۸ مه ۲۰۱۸ معرفی شد و با ویژگی های جدیدی و جذابی همراه است. نام اندروید پای از یک غذای خوشمزه و شیرین آمریکایی گرفته شده است.

آخرین نسخهٔ اندروید، در اقدامی بی سابقه، اندروید ۱۰ نام گرفت و در سوم سپتامبر ۲۰۱۹ معرفی شد.

حق امتیاز بیشتر قسمت های اندروید به صورت متن باز، براساس مجوز آپاچی نسخه ۲٫۰ (Apache License 2.0) ارائه می گردد. با اینکه سعی می شود تا بیشتر قسمت های این سیستم عامل بر اساس همین مجوز ارائه گردد، استثناهایی نیز وجود دارد. برای نمونه، هسته لینوکس موجود در این سیستم عامل با پروانه عمومی همگانی گنو نسخه ۲ (GPL v2) منتشر شده است.

طراح لوگوی مشهور اندروید، «آیرینا بلاک» است. ۳ سال پیش از آیرینا بلاک و تیم طراحی گوگل تقاضا شد تا لوگویی برای اندروید طراحی کنند که به سرعت با کاربر ارتباط برقرار کند و به آسانی قابل شناسایی باشد؛ همچنین به بلاک گفته شد که این لوگو باید حتماً تصویری از ربات باشد چرا که اندروید به معنی ربات است. آیرینا پس از مطالعهٔ زیاد در مورد اسباب بازی ها و شخصیت های فانتزی و تخیلی، در پایان تصمیم گرفت لوگوی اندروید را از یک منبع عجیب الهام بگیرد: دستشویی! هر کسی علامت روی در دستشویی ها را دیده و الهام از این علامت ها می تواند باعث شود در یک نگاه لوگوی اندروید شناخته شود.
یک نکته جالب دیگر در مورد لوگوی اندروید این است که گوگل برخلاف دیگر شرکت ها که سعی در حفاظت از لوگویشان داشتند، تصمیم گرفت تا لوگو را به صورت آزاد و متن باز قرار دهد تا هر کس بتواند آن را به دلخواه خودش تغییر دهد. گوگل در این باره می گوید:ما تصمیم گرفتیم این لوگو می تواند یک لوگوی اشتراکی و تعاملی باشد که هر کس در دنیا بتواند آن را تغییر دهد. این تصمیم بسیار شجاعانه بود.شاید با برنامهٔ Androidify یا اسباب بازی ها و Action Figureهای کوچک اندرویدی بامزه آشنا باشید؛ همهٔ این ها به لطف آزاد بودن لوگوی اندروید امکان پذیر شده است.

بنابر ترجمه واژه نامهٔ کمبریج، اندروید این گونه تعریف شده است:یک ربات (ماشینی که توسط رایانه کنترل می شود) که به گونه ای ساخته شده تا شکل ظاهری شبیه به انسان داشته باشد.بنابر این تعریف شاید بتوان واژهٔ ربات انسان نما را ترجمهٔ مناسبی برای این واژه در نظر گرفت.

گویش درست این واژه، براساس واژه نامهٔ کمبریج در هر دو گویش آمریکایی و بریتانیایی، اندروید (/ˈæ می باشد و در هیچ کدام از این گویش ها، حرف «آ» در ابتدای این واژه به کار نمی رود.


نرم افزارهای جانبی اندرویدی با استفاده از زبان جاوا نوشته می شوند و برای ارتباط با لایه های زیرین سیستم عامل می توانند از کتابخانه های جاوایی اندروید استفاده کنند. بخش رابط کاربری سیستم عامل اندروید با زبان جاوا نوشته شده است و بسیاری از برنامه های اندروید هم با جاوا نوشته شده اند. اما این سیستم عامل، Java Virtual Machine ندارد.
برای اجرای برنامه های جاوایی روی این سیستم عامل، کدهای جاوا به کدهای Dalvik تبدیل می شوند و سپس روی Dalvik vitrual machine اجرا می شوند. دالویک یک ماشین مجازی جاوایی است که برای سیستم عامل اندروید بهینه شده است تا هم RAM و هم CPU و هم باتری کمتری مصرف کند).
برنامه های جاوایی معمولی هم که روی گوشی های دیگر اجرا می شوند با استفاده از نرم افزار شبیه ساز جاوا مانند J2ME LOADER روی این سیستم عامل قابل اجرا هستند.

آرت محیط اجرای جدید اندروید برای برنامه های تحت جاوا است که جایگزین دالویک شده است. شرکت گوگل برای اولین بار در اندروید ۴٫۴ آرت را در کنار دالویک قرار داد و کاربران می توانستند با مراجعه به تنظیمات آن را فعال کنند.

اندروید در حالت پیش فرض فایل های mp3, aac , ogg , amr , midi , mpeg4 , wav , bmp , gif , png , jpg را پشتیبانی می کند. اندروید Adobe Flash را نیز پخش می کند و می تواند فایل های GIF متحرک را با حرکت پخش کند.
برای پخش فایل های جریان دار مانند صوت و ویدئو نیز می توانید از تگ ویدئو html۵ و همچنین تکنولوژی Adobe Flash Streaming استفاده کنید. در نسخه های جدید اندروید، موتور جاوااسکریپت مرورگر کروم که سرعت بسیار بالایی در اجرای کدهای جاوا اسکریپت دارد به مرورگر اندروید متصل شده است. (در ضمن مرورگر اندروید کدهای HTML۵ را پشتیبانی می کند)

گوگل از همان ابتدا کدهای نظیرfsck_msdos,e2fsck, به اندورید اضافه نمود که حلال بسیاری از مشکلات در زمینهٔ عیب های دیسک ها می باشد؛ که این قابلیت مشابه قابلیت check disk در سیستم عامل ویندوز می باشد.
متأسفانه سیستم عامل اندروید به طور مستقیم سیستم فایل NTFS را پشتیبانی نمی کند البته فقط VFAT(FAT32) را برای USB OTG پشتیبانی می کند.

مجموعه برنامه نویسی اندروید یا Android SDK شامل یک دیباگر، کتابخانه های اندروید، شبیه ساز سیستم عامل، مستندات اندروید و فایل های نمونه و آموزشی است که به کاربر در ایجاد برنامه ها کمک می کند.
هم اکنون این SDK بر روی یک سیستم ۳۲ بیتی که لینوکس، ویندوز یا mac OSX داشته باشد اجرا می شود. پیش نیازهای نصب این SDK عبارتند از کیت توسعه جاوا و Apache Ant و python 2.2. برنامه های نوشته شده برای اندروید با نسخه های مختلف می باشد.

روت به معنی دسترسی ریشه به سیستم عامل است و زمانی که یک ابزار اندرویدی، روت می شود دسترسی کاربر به ابزار مربوط افزایش می یابد؛ در سیستم عامل لینوکس به کاربری که دسترسی های مدیریتی دارد روت و در ویندوز به آن ادمین (Administrator) می گویند، در بیشتر سیستم عامل ها، گرفتن دسترسی روت ساده است و به سادگی چند کلیک می توان از سیستم عامل دسترسی روت گرفت یا مجوز دسترسی را باطل کرد؛ اما این مسئله در سیستم عامل اندروید به یک معضل واقعی تبدیل شده که گاهی حتی می تواند دستگاه اندرویدی مربوط را برای همیشه خراب کند و در بیشتر مواقع، روت شدن یا خراب شدن دستگاه اندرویدی قابل برگشت نیست
برای نمونه با توجه به توسعهٔ اندروید بر مبنای هستهٔ لینوکس، می توانیم یک سیستم عامل مبتنی بر دبیان را با اندروید مقایسه کنیم:
در دبیان کافیست در پنجرهٔ ترمینال، عبارت sudo su را تایپ کنیم و گذرواژه را وارد کنیم، بعد از این کار، هر دستوری که در ترمینال تایپ کنید، با دسترسی روت اجرا خواهد شد، بعد از بستن پنجره ترمینال مجوز دسترسی روت باطل خواهد شد و سیستم عامل مانند گذشته با دسترسی محدود به فعالیت خود ادامه می دهد
در اندروید این فرایند، با دانلود درایورهای مربوط و رام روت شده انجام می شود؛ به این ترتیب که رام روت شده باید جایگزین رام داخلی گوشی شود، این فرایند معمولاً قابل برگشت نیست و ریسک هایی نیز به همراه دارد که از جملهٔ آن ریسک ها می توان به Break شدن دائمی دستگاه اندرویدی اشاره کرد. البته این مشکل توسط نرم افزارهایی مانند کینگ روت تقریباً حل شده؛ تا جایی که بیشتر دستگاه های اندرویدی توسط این گونه برنامه ها روت می شوند و به آسانی هم آن روت شده و همین فرایندهای ساده، جلوی بسیاری از مشکلات روت بودن دستگاه را می گیرد. ضمن این که این برنامه ها، مجهز به یک آنتی ویروس داخلی نیز هستند تا امنیت دستگاه را افزایش دهند. البته گاهی اوقات، خود کاربر دردسرهایی برای خود می سازد! برای نمونه با تغییر اشتباه یک پروندهٔ سامانه، در بوت شدن دستگاه مشکلاتی به وجود می آید.

دستیار گوگل (به انگلیسی: Google Assistant) دستیار صوتی هوشمند مجهز به هوش مصنوعی است که می تواند کارهایی از جمله جستجو در اینترنت، زمان بندی وقایع و هشدارها، تنظیمات سخت افزاری روی دستگاه کاربر آن، نشان دادن اطلاعات از حساب کاربری گوگل، تشخیص اشیا، جمع آوری اطلاعات دیداری از طریق دوربین دستگاه، پشتیبانی از خرید محصولات، پشتیبانی از ارسال پول، توانایی تشخیص آهنگ ها و ترانه ها را برا کاربران انجام دهد.

گوگل اسیستنت به صورت پیش فرض روی گوشی های گوگل پیکسل قرار دارد و برای سایر دستگاه ها باید آن را دانلود کرد.

دستیار گوگل بجز اندروید برای آی اواس و کروم او اس در دسترس است.

بر پایه آماری که شرکت گوگل در۲۰۱۹ منتشر کرده:"
607,آلانیا,"آلانیا که پیشتر عَلائیه نام داشت، شهری تاریخی در ترکیه است که در ۱۳۵ کیلومتری شهر آنتالیا قرار دارد. در این شهر اماکن گردشگری فراوانی وجود دارد.

آلانیا (علائیه) از شمال به رشته کوه های توروس و از جنوب به دریای مدیترانه و از شرق به قاضی پاشا و از غرب به ماناوگات و سیده منتهی می شود. آلانیا به دلیل موقعیت استراتژیکی خود که در یک شبه جزیرهٔ کوچک در دریای مدیترانه در پایین کوه های توروس قرار گرفته است همیشه به عنوان یک دژ محکم برای بسیاری از امپراطوری های مستقر در مدیترانه مانند بطلمیوسی و سلوکی و روم و بیزانس و امپراطوری عثمانی به شمار رفته است. آلانیا بزرگترین اهمیت سیاسی خود را در قرون وسطی تحت حکومت سلطان علاءالدین کیقباد که نام شهر از اسم او گرفته شده بدست آورد. بسیاری از نقاط دیدنی و تاریخی آلانیا آثار بجا مانده از سلطان کیقباد است مانند برج قرمز و کارخانه کشتی سازی و قلعه آلانیا است.

قلعه سلجوقی که در سده ۱۳ میلادی ساخته شده، مانند تاجی بر سر شبه جزیره آلانیا قرار دارد. همچنین قلعه ۸ ضلعی و تاریخی قلعه دختر نیز از مکان های دیدنی آلانیا است.

نام این شهر در طول قرن ها چندین بار تغییر کرده است. این شهر در زبان لاتین کوراسسیوم (Coracesium) و در یونانی کوراکسیون (Korakesion) نامیده می شد که هر دو از واژهٔ لووی کوراکاسا (Korakassa) به معنای «شهر نوک تیز» (پیش آمده به صورت نو ک تیز [در دریا]» گرفته شده بود. زبان لووی از زبان های هندواروپایی رایج در آناتولی بود. کلیسای کاتولیک روم هنوز هم نام لاتین این شهر را در متون خود به رسمیت می شناسد.

تحت امپراطوری بیزانس این شهر به نام Kalonoros یا Kalon Oros در زبان یونانی به معنای «کوه زیبا» مشهور شد.
سلجوقیان نام شهر را به علائیه تغییر دادند که از نام سلطان علاءالدین کیقباد گرفته شده است.
در قرن ۱۳ و ۱۴ تاجران ایتالیایی شهر را به نام Candelore یا Cardelloro نام گذاری کردند.

در سال ۱۹۳۰ مردم آلانیا باخبر شدند که آتاتورک قصد دارد روز ۹ مارس از آسپندوس در آنتالیا بازدید کند. کمیته ای از شهر برای خوش آمدگویی به آتاتورک به آنتالیا رفت. این کمیته به رهبری حمداله امین پاشا از آتاتورک برای بازدید آلانیا دعوت نمود. آتاتورک به آنها گفت که در سفری دیگر از آلانیا بازدید می کند. در بازدید آتاتورک از آنتالیا در سال ۱۹۳۱ او بنا بر قولی که به مردم آلانیا در سال گذشته در آسپندوس داد، به آلانیا آمد و با دیدن موزهای سبز و باغ های پرتقال و قلعه آلانیا و برج قرمز و کارخانه کشتی سازی احساس شگرفی کرد. سال ۱۹۳۵ مصطفی کمال آتاتورک از شهر بازدید نمود و نهایتاً با تغییر حرف “i” و “e” در واژهٔ Alaiye نام شهر را به آلانیا تغییر داد که گزارش شده است به دلیل یک تلگراف اشتباهی در سال ۱۹۳۳ اتفاق افتاده است.

جمعیت مشخص نشده

آلانیا در طول تاریخ، بخشی از سرزمین کیلیکیه (Kilikya) و همچنین بخشی از سرزمین پامفیلیا (Pamfilya) محسوب می شد و بخشی از امپراتوری ایران بود. سپس زیر سلطه و حاکمیت یونانی ها و رومی ها درآمد. در دوره امپراتوری روم شرقی نیز به آن نام (Kolonoros) به معنای «کوه زیبا» داده شد. علاءالدین کی قباد، پادشاه سلجوقی در سده ۱۳ میلادی نام شهر را به «علائیه» تغییر داد. نهایتاً آلانیا در سال ۱۴۷۱ میلادی، ضمیمه امپراتوری عثمانی گردید.

آلانیا دارای تابستان گرم با آب و هوای معتدل مدیترانه ای و زمستان های بارانی و مرطوب است.
این شهر در حوزه مدیترانه ‚ منطقه نیمه گرمسیری فشار بالا که بیشتر باران آن در طول فصل زمستان
می بارد و تابستان های طولانی و گرم و خشک از خود به جا می گذارد قرار دارد که باعث می شود که هیت
توریسم آلانیا از شعار «جایی که خورشید لبخند می زند» برای معرفی شهر استفاده کنند.
حفره های طوفانی گاهی اوقات که به ساحل نزدیک می شوند گرداب های دریایی بدون ابر را با خود
می آورند.
حضور رشته کوه های توروس در مجاورت دریا باعث ایجاد مه می شود که به نوبهٔ خود رنگین کمان های قابل
مشاهده را در بسیاری از صبح ها ایجاد کند.
به دلیل هوای معتدل مدیترانه ای آلانیا بارش برف در این شهر ممکن نیست اما به دلیل ارتفاع بالای کوه های توروس در فصل زمستان منظرهٔ جالب پوشیده شدن کوه های توروس از برف در روزهای گرم آلانیا از شهر دیده می شود.
دریا در آلانیا سالانه یک متوسط دمای ۲۱٫۴ درجه سانتیگراد و دمای متوسط ۲۸ درجه سانتیگراد در ماه آگوست دارد.

از اماکن دیدنی و مراکز خرید این شهر می توان به موارد زیر اشاره کرد.

اطلاعات جامعی درباره آلانیا-پرستیژ ترکیه"
611,کشک,"کشک محصولی از شیر است که چوپانان آن را درست می کنند. این ماده غذایی از خشک کردن ماست چکیده و محلی بدست می آید. کشک در آسیا بخصوص در ایران و افغانستان و دیگر کشورهای همسایه ارزش بالایی دارد. این خوراکی در گونه ها و رنگ های مختلف تولید می شود.

کشک با حجم کم خود، یک مادهٔ غذایی است که در بر دارنده تمامی ویژگی های شیر می باشد. کشک حاوی کلسیم، چربی، نمک، پروتئین و ویتامین نیاسین است. میزان انرژی تولید شده با ۱۰۰ گرم کشک حدود ۱۰۵ تا ۱۲۰ کیلو کالری می باشد که می تواند به عنوان یکی از تأمین کننده های انرژی مورد نیاز بدن در رژیم غذایی روزانه گنجانده شود.

کشک از دوغ تهیه می شود. کشک غالباً مزه ترشی دارد و در غذاهایی مانند کله جوش، آش رشته و کشک بادمجان استفاده می شود.
کشک یکی از چندین فراوردهٔ فرعی در تهیه کره است. روستاییان ماست را درون «مَشک» ریخته و با زدن و تکان دادن آن، کره اش را می گیرند.
پس ازاینکه کره از ماست گرفته شد، چیزی که می ماند همان دوغ است که یکی از نوشیدنی های خوشمزهٔ ایرانی می باشد. در برخی از روستاهای ایران برای تهیه «کشک» این دوغ را در کیسه ای می ریزند و آب آن را می گیرند؛ چیزی که پس می ماند، مانند ماست چکیده سفت است که به آن لچ گفته می شود و در آذربایجان (آذرشهر، عجب شیر و مراغه) «جُرتان» نامیده می شود. همچنین در مناطق کردنشین و لرهای لرستان «توف» و در مناطق لک نشین «شیراز» نامیده می شود. آن را به اندازهٔ یک گردو گلوله کرده و می خشکانند و بدین ترتیب کشک بدست می آید. از جوشاندهٔ آب چکیده از کیسه دوغ، قره قوروت به دست می آید. لبنانی ها این گلوله ها را درون روغن زیتون نگهداری می کنند و به آن «لبنه» می گویند
اگر دوغ را بجوشانند تبدیل به فراورده ای به نام «شور» می شود. هم چنین برای درست کردن «پنیر»، پس از زدن مایه و بستنِ شیر، پنیر تازه را درون پارچه ای می ریزند تا آبش گرفته شود. از جوشاندن این آب «لور» بدست می آید.

کشک در زبان فارسی دری، فارسی تاجیکی، ازبکی، ترکمنی و اردو «قروت» و در ترکی «قروت» یا «جرتان» و در بلوچی «شیلانچ» گفته می شود."
612,بادام,"بادام (""Prunus dulcis"", مترادف (زیست شناسی) ""Prunus amygdalus"") نوعی میوه است، که درخت آن بومی ایران و کشورهای اطراف و آسیای مرکزی است، اما در مناطق بسیاری کشت می شود. در اصل بادام جزو مغزهای حقیقی به حساب نمی آید، بلکه از انواع شفت هاست که دارای یک پوسته بیرونی و یک پوشش درونی سخت است که دانه (مغز) در درون آن قرار می گیرد. ارتفاع درخت بادام ۴ تا ۱۰ متر است و قطر آن نیز می تواند به بیش از ۳۰ سانتیمتر برسد. نوع خودروی آن را که هسته های کوچک دارد اَرْژَن می نامند.

بزرگترین کشورهای تولیدکننده بادام در دنیا ایالات متحده آمریکا و اسپانیا هستند. ایران با تولید ۶٪ در رتبه پنجم تولیدکنندگان این میوه قرار دارد. ۴۹٪ دانه بادام را روغن تشکیل می دهد که ۶۲٪ آن اولئیک اسید غیر اشباع، ۲۴٪ لینولئیک اسید غیراشباع، و ۶٪ آن پالمیتیک اسید اشباع است. مقدار انرژی موجود در هر ۱۰۰ گرم مغز بادام، ۵۷۶ کیلوکالری است.
بزرگترین بادامستان های دیم در ایران، در کوهسرخ و سرولایت خراسان رضوی قرار دارد.

واژهٔ بادام ریشهٔ ایرانی دارد و از فارسی به زبان های ترکی، عربی، هندی و اردو راه یافته است.

منطقه تولید عمده بادام، کالیفرنیا در آمریکا است، بین فوریه و مارس، شکوفه هایی که شباهت زیادی به شکوفهٔ گیلاس دارند، شکوفا می شوند. نوع آب و هوا در این زمان، میزان تولید بادام در آن سال را به شدت تحت تأثیر قرار خواهد داد. از وضعیت گل اطلاعات بسیار مهمی در مورد برداشت محصول در آن سال به دست می آید؛ بنابراین، هر مرحله از وضعیت گل نام بخصوصی دارد:

در سال ۲۰۱۷ تولید جهانی بادام برابر ۲٫۲ میلیون تن بوده است که ۴۶٪ از این مقدار متعلق به امریکاست. سایر کشورهای اصلی تولیدکننده شامل اسپانیا، ایران و مراکش مجموعاً ۲۲٪ از تولید جهانی این محصول را به خود اختصاص داده اند.
بادام کوهی، نام درختچه سبز رنگی است با برگ های باریک و کوچک که در اقلیم نیمه خشک ایران می روید.
بادام کوهی از خانواده گل سرخیان می باشد. ارتفاع متوسط گیاه بین ۲٫۵ تا ۳ متر و قطر تاج پوشش آن نیز به ۲ تا ۲٫۵ متر بالغ می گردد. گل های سفیدرنگ بادام معمولاً قبل از ظهور برگ ها در اوایل فروردین ماه ظاهر می شوند. دانه این گیاه که پس از فراوری (شیرین کردن) مصرف خوراکی دارد معمولاً از اوایل خرداد تا اواخر این ماه برداشت می شود.

بادام کوهی در خاک های عمیق تا نیمه عمیق، سنگ ریزه دار و بر روی تشکیلات آهکی – سیلیسی در شیب های ملایم کوهستان ها می روید. بومی ایران و منطقهٔ خاورمیانه، گستردگی در مناطق جنوبی، مرکزی و شمال شرق ایران، در کوه های آهکی- سنگلاخی است.
دامنه های ارتفاعی رویش گاه بادام کوهی بین ۲۰۰تا ۲۷۰۰ متر از سطح دریا، در خطوط هم باران ۱۵۰ تا ۲۵۰ میلی متر قرار گرفته اند.

این گیاه، در مناطق کوهستانی در استان های خراسان (کوهسرخ) فارس، کرمان خوزستان، سیستان و بلوچستان، یزد، اراک، کردستان، بختیاری، تهران، میانه و لرستان و در انواع مختلف خاک رشد می کند.


بادام تلخ نیز مانند دانه های هلو، زردآلو، آلو، سیب، به و گیلاس از آمیگدالین تشکیل یافته است که می تواند در بدن تبدیل به سیانید شود. در تمام دنیا دو نوع بادام وجود دارد: بادام شیرین و بادام تلخ. بادام تلخ باید به منظور از بین رفتن مواد شیمیایی سمی موجود در آن حرارت داده شود یا پاستوریزه شود. بادام سرشار از پروتئین، ویتامین E، کلسیم، منیزیم، پتاسیم و آهن است که برای بدن مفید می باشد؛ اما مصرف بادام تلخ به هیچ عنوان توصیه نمی شود.

مغز بادام تلخ به مقدار کم حاوی سیانور دو پتاس و اسید سیاندریک و ویتامین D است که اگر فردی به مقدار زیاد آن را مصرف کند، مسموم می شود. مصرف پنج تا ده عدد مغز بادام تلخ در کودکان می تواند مسمومیت شدید به همراه داشته باشد، در بزرگسالان این تعداد به ۵۰ عدد می رسد.

بادام به عنوان منبع خوبی برای دریافت پروتئین در بین غذاهای سالم توسط وزارت کشاورزی ایالات متحده آمریکا توصیه شده است. در سال ۲۰۱۶ یک بررسی بالینی نشان داد که مصرف منظم بادام باعث می شود سطح کلسترول LDL خون و همچنین خطر ابتلا به بیماری های قلبی کاهش یابد."
616,پیاز,"پیاز، پیاز معمولی یا پیاز باغی گیاهی از سرده سیر در زیرتیره پیازیان از تیره نرگسیان است.

پیاز از قدیمی ترین سبزی ها و صیفی جات خوراکی در دنیا و ایران است . این محصول سه هزار سال قبل از میلاد مسیح در مصر کشت می شده است و بر اساس برخی اسناد کارگرانی که در ساختن اهرام مصر فعالیت می کرده اند، از پیاز به عنوان غذایِ اصلی استفاده می کردند. پیاز به خانواده آلیاسه (Alliaceae) متعلق است و گیاهی است دو ساله با رشد بوته ای ضعیف، برگ های استوانه ای شکل توخالی که در سال اول با توجه به طول روزِ موردِ نیازِ خود تشکیل سوخ یا پیاز (Bulb) داده و در سال دوّم با کشت سوخ ها و پس از ظهور ساقه (های)
گل دهنده و چترها تولیدِ بذر می نماید. مهم ترین فاکتورهای محیطی مؤثر در تشکیلِ سوخ درجه حرارت و طول روز است و بر این اساس، رقم هایِ پیاز به سه گروه شامل ارقام روز بلند، روز متوسط و روز کوتاه تقسیم بندی می شوند. اهمیت این موضوع در تعیینِ زمانِ مناسبِ کاشت است. مثلاً، برای کاشت ارقامِ روزِ بلند مانندِ پیاز قرمز قرمزِ ایلخچی به طور معمول در فروردین ماه اقدام به کاشت می شود.

گیاه پیاز (Allium cepa) که با نام bulb onion یا پیاز معمولی هم شناخته می شود، رایج ترین گونه کشته شده گونه سیر است. این گیاه اولین بار به طورِ رسمی در سال ۱۷۵۳ توسط کارل لینه در کتاب گونه های گیاهان توصیف شد. تعدادی از مترادف هایی که در تاریخ طبقه بندی آمده است:


پیاز معمولاً کاشته می شود، ولی گونه هایِ وحشیِ مرتبط در آسیای مرکزی وجود دارد. نزدیک ترین گونه های مرتبط A. vavilovii و A. asarense از ایران هستند. به هرحال زُهاری و هاپوف توضیح می دهند که «درمورد این که مجموعه های جمع آوری و تست شده گونه وحشی خالص هستند یا محصولاتی گریخته شک وجود دارد.»

پیازی که به صورت وحشی در طبیعت بِرویَد شناخته نشده است، ولی حداقل ۷۰۰۰ سال پیش به طور انتخابی کاشته و پرورش داده شده است. آن گیاهی دو ساله است، ولی معمولاً به صورت یک ساله کاشته می شود. انواع جدید معمولاً تا ارتفاع ۱۵ تا ۴۵ سانتیمتر رشد می کنند. برگ ها سبز مایل به زرد هستند و در یک ردیفِ باریکِ مسطح به شکل بادبزن و متناوب رشد می کنند. آن ها گوشتی، توخالی، استوانه ای شکل و یک طرف مسطح هستند. در پهن ترین حالت شان یک چهارم از راهی که به سمت نوک ضخیم و مخروطی شکل می پیمایند هستند. ته هر برگ معمولاً غلاف سفیدی است که از پایه اصلی می رویَد. از زیر، هر پایه اصلی دسته ای از ریشه های فیبری از فاصله کوتاهی از خاک گسترش می یابند. هنگامی که پیاز بالغ می شود، ذخایر غذایی شروع به انباشته شدن در ته برگ و برجستگی پیاز می کنند.

در پاییز، برگ ها از بین می روند و پوستهٔ بیرونیِ پیاز خشک و تُرد می شود و به طور معمول در این زمان محصول برداشت می شود. اگر پیاز در طولِ زمستان در خاک بمانَد، نقطه رویش در وسطِ پیاز در بهار شروع به رشد کرده و برگ های جدیدی درمی آورد و ساقهٔ دراز، ضخیم و توخالی توسعه می یابد که در نوک آن برگچه ای از گل آذینِ در حالِ توسعه محافظت می کند. گل آذین با گل های سفید و شش تایی، آرایشِ چتری را تشکیل می دهد. دانه ها سیاه براق و در برشِ عرضی مثلثی شکل هستند.

عقیده بر این است که پیاز برای هزاران سال منبع غذایی بوده است. در زیست گاه های عصر برنز، نشانه هایی از باقیماندهٔ پیاز در کنار با قیماندهٔ هسته خرما و انجیر پیدا شده است که به ۵٬۰۰۰ سال قبل از میلاد برمی گردد. به هر حال مشخص نیست که این ها پیازهای کاشته شده باشند.

مدرک باستان شناسی و ادبی مثل کتاب سفر اعداد ۱۱:۵ اظهار می کند که احتمالاً پیاز حدود ۲۰۰۰ سال پیش در مصر باستان هم زمان با تره فرنگی و سیر کاشته شده است. احتمالاً کارگرانی که اهرام مصر را ساخته اند، از تربچه و پیاز تغذیه می کرده اند.

پیاز به سادگی تکثیر حمل و نقل و انبار می شود. مصری هایِ باستان آن را پرستش می کردند و باور داشتند شکل کروی و حلقه هایِ متحدالمرکز نمادِ زندگی جاودانی ست. براساس نشانه هایی که از پیاز در مقبرهٔ رامسس چهارم پیدا شده، پیاز حتی در تدفین مصری ها نیز استفاده می شده است.

در یونان باستان، ورزشکاران مقدار زیادی پیاز می خوردند. به این خاطر که باور داشتند تعادل خون را راحت تر می کند و به ماهیچه های گلادیاتورهای رومی نیز پیاز می مالیدند تا آن ها را محکم کنند. در قرون وسطا، در اروپا پیاز در کنارِ کلم و حبوبات یکی از سبزیجاتِ اصلیِ خوراکِ مردمِ فقیر و غنی بود و چنان اهمیتی داشت که مردم برای پرداخت اجاره و حتّی هدیه عروسی از آن استفاده می کردند. همچنین برای درمان سردرد، مارگزیدگی و ریختنِ مویِ سر پیاز تجویز می شد.

پیاز توسط اولین ساکنان به آمریکای شمالی برده شد و در آنجا بومی های آمریکا مدت ها از پیازهای وحشی به روش های گوناگون، خام خوردن یا پختن در انواع غذاها استفاده می کردند. آن ها از پیاز برای درست کردن شربت، ساخت ضماد و آماده کردن رنگ استفاده می کردند. براساس دفترچهٔ خاطرات نگه داشته شده توسط مهاجران، پیاز از اولین چیزهایی است که پدران مهاجر پس از آماده کردن زمین کاشتند.

پیاز همچنین در اوایلِ قرنِ شانزدهم از سوی پزشکان برای کمک به زنان نازا تجویز می شد. برای کمک به افزایش بارآوری سگ ها، گربه ها و گله هم استفاده می شد، اما بررسی های اخیر نشان داده که این کار اشتباه بوده، چون پیاز برای سگ ها، گربه ها، خوکچه های هندی و بسیاری از حیوانات دیگر سمّی است.

معمولاً پیاز را خرد کرده و در غذاهای دلچسب و گرم متفاوتی استفاده می کنند، و ممکن است به عنوان اجزاء اصلی غذاهایی مثل سوپ پیاز فرانسوی یا چتنی پیاز
استفاده شود. پیاز را می توان به اشکال مختلف استفاده کرد: پخت، جوشانده، با آتش ملایم پخت، کباب کردن، سرخ کردن، در روغن پختن، برشته کردن، تَفت دادن، یا به صورت خام در سالاد ریخت. پیاز به علت لایه لایه بودنِ طبیعی بعد از پخته شدن برای پر کردن مواد مختلف به درون آن مناسب است. پیاز یک غذای اصلی و مهم در آشپزی هندی است و برای غلیظ کردن کاری و شیره گوشت استفاده می شود. ترشی پیاز به عنوان خوراکی خورده می شود. این ها معمولاً بخشی از غذاها در میخانه ها و فروشگاه های ماهی و چیپس در سراسر بریتانیا و کشورهای مشترک المنافع هستند که معمولاً در بریتانیا با پنیر یا آبجو سرو می شوند. در آمریکای شمالی پیاز را خرد کرده و خوب سرخ می کنند که با نام پیاز حلقه ای سِرو می شود.

پیازهای معمولی به طور طبیعی به سه رنگ متنوع قابل دسترسی هستند. پیازهای زرد یا قهوه ای (که در تعدادی از کشورهای اروپایی پیاز قرمز نامیده می شود)، بسیار خوشمزه و پیازهای مورد استفاده روزانه هستند. پیازهایِ زرد به هنگام سرخ شدن به رنگ قهوه ای تیره و پرچرب تبدیل شده و به سوپ پیاز فرانسوی مزه شیرین می دهند.

پیاز قرمز (که در تعدادی از کشورهای اروپایی پیاز ارغوانی نامیده می شود) برای تازه استفاده کردن انتخاب خوبی است زمانی که رنگش غذا را باروح می سازد. برای کباب کردن هم استفاده می شود. پیازِ سفید پیازِ سنتی در آشپزی کلاسیک مکزیکی هست. این پیاز هنگامِ پخت رنگِ طلایی و هنگامِ تفت دادن مزه خاص شیرین دارد.

گرچه خوردن پیاز کاملاً رسیده رایج است، پیاز را می توان قبل از رسیدن کامل هم خورد. پیاز بهاری یا تره فرنگی را قبل از رسیدن کامل چیده و همه قسمت های آن را استفاده می کنند. وقتی پیاز بعد از تشکیلِ قسمتِ برآمده و قبل از رشدِ کامل آن چیده شود، به آن پیاز تابستانی گفته می شود.

سلول های پیاز به طور ویژه ای بزرگ هستند و زیر ذره بینی با درشت نمایی کم به سادگی دیده می شود. با تشکیل لایه منفردی از سلول ها، پوست بیرونی بخش غده ای را می توان به سادگی برای اهداف آموزشی، آزمایشی یا تولید مثلی جدا کرد. بنابراین پیاز معمولاً برای آموزش مشاهده ساختمان سلول و کار با میکروسکوپ به کار گرفته می شود.

آبِ تندِ پیاز برای دور کردن بید استفاده شده است و برای جلوگیری از نیشِ پشه روی پوست مالیده می شود. گفته می شود زمانی که به پوستِ سر مالیده می شود، موجب افزایش رشد مو می گردد و کک و مک صورت را کاهش می دهد. برای برق انداختن به شیشه و ظروف مسی و جلوگیری از زنگ زدن آهن استفاده می شود. اگر آب جوش روی پیاز قطعه قطعه شده ریخته و سپس سرد شود، می توان مایع به دست آمده را برای مقاوم کردن آن ها در برابر آفات روی گیاهان ریخت، و مشهور است که پیاز هنگامِ رشد بید و حشرات را دور می کند. . پوستِ پیاز برای تولیدِ رنگِ قهوه ایِ زرد استفاده می شود.

به طور تاریخی، پیاز اغلب برای طالع بینی در سراسر اروپا، آفریقا و آسیای شمالی استفاده می شده است و در این جاها در بعضی مناطق روستایی هنوز هم استفاده می شود.

تخمین زده می شود که در دنیا سالانه بیش از پیاز به عمل می آید. حدود ۱۷۰ کشور، برای استفادهٔ داخلی پیاز می کارند و ۸ درصد تولیدِ جهانی به طور بین المللی تجارت می شود.

براساسِ قوانین ایالات متحده، در سال ۱۹۵۸، قرارداد آتی پیاز ممنوع شد. این ممنوعیت در اثرِ شکایتِ کشاورزان بود که با دلایل مشخص کردند که سم سایگل و وینسنت کوسگا بازار تجارتی شیکاگو را دو سالِ قبل دستکاری کرده اند. نتایج بررسی برای اقتصاددانان مورد منحصربه فردی را برای مطالعه تأثیرات قراردادهای آتی روی قیمت محصولات کشاورزی مطرح کرد. هنوز هم در سال ۲۰۱۳ این ممنوعیت به قوت خود باقی است.

متوسطِ برداشت درایران هکتاری ۱۰۰ تن است.

بیشتر ارقام پیاز حدود ۸۹٪ آب، ۴٪ قند، ۱٪ پروتئین، ۲٪ فیبر و ۰٫۱٪ چربی دارند. پیاز مواد غذایی ضروری، و چربی کمی دارد و در هر ۱۰۰ گرم
۱۶۶ کیلو ژول (۴۰ کیلو کالری) انرژی تولید می کند. بدون افزایش محسوس میزان کالری غذاها را خوش طعم می کنند

پیاز ترکیبات فیتوکمیکالی مثل فنول ها دارد که الان پژوهش بنیادی صورت می گیرد تا تأثیرات احتمالی آن ها رویِ انسان را معین کنند.

پیازهای مختلف از نظر داشتن پلی فنل با هم تفاوت های قابل توجهی دارند. موسیر بالاترین میزان موجود و شش برابرِ میزانِ موجود در پیاز ویدالیا را دارد که دارای کمترین میزان است. پیاز زرد بالاترین فلوفنوئید را دارد که ۱۱ برابر موجودیِ پیازِ سفید است. پیازِ قرمز مقدار قابل توجهی رنگدانه آنتیوسیانین با حداقل ۲۵ ترکیب دیگر دارد که مشخص شده است که ۱۰٪ محتوی فلوفنوئید را نمایش می دهد.

بعضی از افراد نسبت به لمس کردن پیاز حساسیت دارند. علائم حساسیت ممکن است شامل: ورمِ پوست، خارش شدید، ورم غشاء مخاطی بینی، تاری دید، تنگی نفس، ریزش عرق و آنافیلاکسی باشد. ممکن است این افراد حساسیتی به مصرف پیاز نداشته باشند، شاید به این دلیل که پروتئینی که باعث حساسیت می شود، در هنگامِ پخته شدن ماهیّتِ طبیعی خود را از دست می دهد.

در حالی که انسان ها به طور عادی پیاز و دیگر اعضای گونه والک را مصرف می کنند، خوردن آن می تواند برای سگ ها، گربه ها، خوکچه های هندی، میمون ها و دیگر حیوانات کشنده باشد. چون که بیشتر حیوانات نمی توانند سولفوکسیدِ موجود در پیازِ خام و پخته ای را هضم کنند که موجب مسمومیت می شود. در نتیجهٔ مصرفِ پیاز گلبولهای قرمز بد شکل شده و می ترکَند که موجب کم خونی می گردد. حیوانات خانگی بعضی مواقع با غذاهای کنسرو شدهٔ مخصوص کودکان تغذیه می شوند. در این صورت باید از دادن غذاهایی که پیاز دارد خوداری کرد. میزان استاندارد سم برای گربه ها ۵ گرم در هر کیلو از وزن بدن و ۱۵ تا ۳۰ گرم در هر کیلو برای سگ ها است.

خرد کردن پیاز موجب می شود سلول های آن صدمه ببینند و آنزیمی که آلینیزز نامیده می شود سولفوکسید آمینو اسید را تجزیه کرده و اسید سولفونیک تولید کند. یک اسید سولف
ونیک ویژه، ۱-پروپن سولفونیک اسید، سریعاً توسط آنزیم، دیگری (LFS) به کار گرفته شده و سین-پروپنتیال-اس-اکسید تولید کند. گاز سبکی که به عنوان عامل لاچریمیتوری پیاز یا LF شناخته می شود. این گاز از طریق هوا پخش شده و بزودی به چشم می رسد، جایی که نرون های حسی را تحریک کرده و احساس سوزش تولید می کند. غددِ اشکی به منظور رقیق کردن و بیرون ریختن مادهٔ سوزش آور اشک تولید می کند.

با بریدن پیاز در زیر آب جاری یا غوطه ور کردن آن در سینک ظرفشویی پرآب می توان از اذیت شدنِ چشم جلوگیری کرد. بریدن ته پیاز هم اذیت شدن چشم را کاهش می دهد، زیرا که در قسمتِ ریشه ترکیبات سولفور بیش از قسمت هایِ دیگر متمرکز شده اند. گذاشتنِ پیاز در یخچال قبل از مصرف میزانِ واکنشِ آنزیم را کاهش می دهد و همین طور استفاده از یک پنکه گاز ساطع شده را از چشم ها دور می کند و موجب می گردد در بیشتر مواقعی که یک نفر پیاز خرد می کند، سوزش چشم کمتری احساس کند.

میزان اسید سولفونیک و LF آزاد شده و تأثیر سوزشی رویِ چشم در بین گونه های پیاز متفاوت است. در سال۲۰۰۸، مؤسسه غذا و محصول نیوزیلند به وسیلهٔ استفاده از خاموشی ژن و زیست فناوری و برای جلوگیری از تجزیه به وسیلهٔ آنزیمِ LFS پیازی را تولید کردند که هیچ اشکی تولید نمی کند.

پیاز در خاک های حاصلخیز که به خوبی زهکشی شده اند، بهتر رشد می کند. خاک رس و شن که با گیاهِ پوسیده آمیخته باشد به خاطر داشتن سولفور پایین خوب هستند، در حالی که خاک های گِلی معمولاً محتوی دارای سولفور زیادی هستند و پیازهایِ تند تولید می کنند. پیاز برایِ رشد نیازمندِ مواد غذایی زیادی است که در خاک موجود باشد. اغلب فسفر به اندازه کافی در خاک موجود است، اما ممکن است قبل از شروعِ کاشت استفاده شود به خاطر این که در خاکِ سرد کمتر در دسترس است. نیتروژن و پتاس در طیِ فواصلِ فصل رویش می تواند به کار برود. آخرین کاربردِ نیتروژن حداقل ۴ هفته قبل از چیدن پیاز است.

پیازهای دارای سوخ به طول روز حساس هستند، سوخ آن ها فقط بعد از این که تعداد ساعت هایِ روشناییِ روز از میزان حداقلی بیشتر شد، شروع به رشد می کنند. بیشتر پیازهای سنتی اروپایی پیازهای روز بُلند هستند و بعد از این که روشناییِ روز به بیش از ۱۴ ساعت رسید، سوخ تولید می کنند. انواع پیازهای اروپای جنوبی و آفریقای شمالی، از انواع روز متوسط هستند که برای تشکیل سوخ فقط ۱۲ تا ۱۳ ساعتِ به روشنایی روز نیاز دارند و سرانجام، پیازهای روز کوتاه که در این اواخر تولید شده اند، در مناطقی که زمستان ملایم دارند در پاییز کشت می شوند و در اوایل بهار سوخ تولید می کنند و فقط به۱۱ تا ۱۲ ساعت به روشناییِ روز برای تحریک تشکیل سوخ نیاز دارند."
620,لامبورگینی,"لامبورگینی شرکت خودروسازی ایتالیایی است، که در زمینه طراحی و ساخت خودروهای سوپر اسپورت فعالیت می کند.

شرکت لامبورگینی در سال ۱۹۶۳ توسط فروچیو لامبورگینی تأسیس شد و در سال ۱۹۹۸ گروه Audi آن را با قیمت ۱۱۰ میلیون دلار خریداری کرد، که در ساختار این گروه خودروسازی آلمانی و به عنوان زیرمجموعه ای از شرکت آئودی قرار گرفت.

دفتر مرکزی این شرکت در دهکده ای کوچک به نام سن آگاتا بولونیز قرار دارد و تحت مدیریت آئودی، در خط تولید کارخانجات خود، مدل های اونتادور، سیان، اوراکان و لامبورگینی اوروس را تولید می نماید.

فروچیو لامبورگینی؛ بنیانگذار لامبورگینی، تحصیلاتش را در زمینه طراحی ماشین آلات کشاورزی و صنعتی، به پایان رساند، سپس وارد ارتش ایتالیا شد و در قسمت نیروی هوایی مشغول به کار گردید. در جنگ جهانی دوم او به عنوان مکانیک، در یک کارخانه مشغول به کار شد و پس از جنگ، با استفاده از بقایای تجهیزات نظامی کارخانه موردنظر، به تولید تراکتور پرداخت؛ ولی او عاشق اتومبیل های سریع بود و همواره رؤیای سرعت، در سر می پروراند.

وی در سال ۱۹۴۷ با تقویت موتور یکی از مدل های فیات، یک اتومبیل مسابقه ای فراهم کرد و در سال ۱۹۴۸ با این اتومبیل، در یک مسابقه محلی شرکت نمود.

در سال ۱۹۴۹ فروچیو لامبورگینی کمپانی تولید تراکتور خود را با نام لامبورگینی تراتوری، تأسیس کرد. این شرکت در اواسط دهه ۱۹۵۰ به بزرگترین تولیدکننده ماشین آلات کشاورزی ایتالیا تبدیل شد. این شرکت همچنین در زمینه تولید سیستم های تهویه گرمازا و سرمازا نیز فعالیت می نمود.

چندین دلیل متفاوت از چرایی و چگونگی ورود لامبورگینی به دنیای اتومبیل ها وجود دارد. یک افسانه حکایت از بحث بین انزو فراری (رئیس کارخانه فراری) و فروچیو لامبورگینی دارد، آن هم بر سر اینکه چه کسی می تواند اتومبیل های بهتری را تولید کند. داستان دیگر بیان می کند که فروچیو به طور مداوم از اتومبیل فراری خود ناراضی بود. (به دلایلی از جمله دفعات متعدد بردن ماشین به تعمیرگاه، خدمت رسانی ضعیف و غیره). به نظر می رسد که واقع بینانه ترین استدلال، پس زمینه دانش مکانیکی و کار منحصر به فرد فروچیو در حس تجارت باشد.

فروچیو در اوقات فراغت، به پیاده سازی موتور و سایر قطعات اتومبیل شخصی خود، که در اکثر مواقع فراری یا مازراتی بود، می پرداخت. سپس شاسی، سیستم تعلیق، ترمز خودرو و سیستم برق کشی آن ها را بررسی می کرد. آنچه که او کشف کرد، این بود که بسیاری از قسمت های وسایل نقلیه او در واقع مشابه قسمت های مورد استفاده در تراکتورهای تولید شده در کارخانه او بودند، با این حال قیمت دینام یا تایر ایتالیایی نصب شده در فراری، به سه برابر قیمت معمول می رسید؛ بنابراین در واقعیت، چشم انداز کسب و کار اولیه او، خیلی در مورد طراحی لامبورگینی میورا نبود، بلکه به نوع فرصت کسب وکار/درآمد موجود در بازار قطعات مربوط می شد.

در ۱۹۶۲، با این مفهوم کسب وکار مکمل در ذهن لامبورگینی، او شروع به پایه ریزی شرکت خود کرد. در ماه می ۱۹۶۳، او شرکت فروچیو لامبورگینی اتومبیلی را تأسیس کرد و زمین بزرگی را نیز در سن آگاتا بولونیز برای راه اندازی فروشگاه خود خریداری کرد. فروچیو در آن زمان، طراحی فوق مدرن و تأسیسات ساخت را در کنار فضای اداری خود در نظر گرفت.

در عرض چند ماه پس از تأسیس فروشگاه خودرو خود در سال ۱۹۶۳، لامبورگینی توانایی های تیم خود را در معرض آزمایش قرار داد. این آزمایش در قالب یک طرح مفهومی اتومبیل برای نمایشگاه اتومبیل تورین، در نوامبر همان سال اجرا شد.

با وجود شانس اندک و زمان کم، فرونچیو و تیمش، به نحوی موفق به ادامه کار خود و غلبه بر مشکلات شدند. با توسعهٔ بموقع برای نمایشگاه خودروی تورین ۱۹۶۳، اولین لامبورگینی با نمونه اولیه لامبورگینی ۳۵۰جی تی وی شروع به کار کرد. این مدل در نمایشگاه، نظر منتقدان را به خود جلب کرد. به طور کلی این خودرو نه تنها به عنوان اولین تلاش فوق العادهٔ فروچیو محسوب می شد، بلکه به نوبه خود یک وسیله نقلیه عالی نیز محسوب می شد. موتور ۳۶۰ اسب بخار ۱۲ سیلندر، نیروی لازم برای این مدل را تأمین می کرد، که توسط مهندس سابق فِراری، جیوتو بیتزارینی طراحی شده بود و البته تأثیر قابل توجهی نیز در پروژه های آینده لامبورگینی داشته است.

پس از نمایشگاه اتومبیل تورین، فروچیو تصمیم به ساخت مدل ۳۵۰جی تی وی، ولی با طراحی فرانکو اسکالیونه گرفت. او سپس با مشهورترین مؤسسه طراحی میلان، کاروزریا تورینگ، تماس برقرار کرد. فیلیس بیانکی آندرلونی از کاروزریا تورینگ، طراحی ۳۵۰جی تی وی را برای ساخت مدل جدید لامبورگینی ۳۵۰جی تی و به دنبال آن لامبورگینی ۴۰۰جی تی کافی دانست.

در طول سال های ۱۹۶۴ و ۱۹۶۵ لامبورگینی، برای اولین بار، حس احترام و تقدیر را از سراسر جهان دریافت کرد و مورد توجه بزرگان صنعت خودروسازی قرار گرفت. پس از چند بررسی کیفیت توسط نشریات اتومبیل و روزنامه های آمریکایی و اروپایی، محصولات این کمپانی شروع به جذب خریدار کرد.

در ابتدای سال ۱۹۶۵، لامبورگینی به طور مداوم تأکید می کرد که هرگز علاقه مند به انجام پروژه های مربوط به آینده یا عجیب، نشده است. فروچیو علاقه مند به طرح های مفهومی (نمایشی) نبود، او به سادگی می خواست که اتومبیل های عادی فوق العاده سریع و بی عیب و نقص را تولید کند. دو مهندس باهوش جوان از بولونیا، فرونچیو را درک کردند و بر روی یک طرحی مفهومی در ذهن خود کار کردند. ایده این بود، که یک ماشین مسابقه ای کمی رام تر، برای جاده ها و قابل استفاده در حومه شهر، طراحی کنند.

پروژه آن ها، به صورت مخفیانه، با نام تی پی ۴۰۰ و یک طراحی موتور سطح متوسط، با موتور ۱۲ سیلندر ۴ لیتری ۴۰۰جی تی که به صورت اریب در پشت کابین نصب شده بود، شروع شد. این مکان قرارگیری موتور، از خصوصیات منحصر بفرد در این اتومبیل بود، زیرا تا آن زمان هیچ اتومبیل جاده ای اسپرت، موتور خویش را در پشت کابین نصب نکرده بود. شاسی لامبورگینی میورا از ورق فلزی خم شده و جوش داده ساخته شده بود که باعث کاهش وزن بیشتر و افزایش عملکرد و قابلیت هندلینگ می شد.

به منظور تأمین سابقه ای برای بسیاری از لامبورگینی های آینده، نام این مدل جدید میورا از گاوهای مسابقه ای اقتباس شد. گاوهای میورا ظاهراً از قوی ترین گاوهای نر مسابقه ای بودند و همچنین به عنوان باهوش ترین و درنده ترین آن ها نیز محسوب می شدند. وقتی به اتومبیل میورا از جلو با درب های که رو به بالا باز می شوند، نگاه کنیم، نام آن بسیار مناسب به نظر می رسد.

دوباره با وجود زمان محدود و فشرده، بدنه خودروی میورا برای نمایش در نمایشگاه خودروی تورین در اکتبر ۱۹۶۵، به موقع تکمیل شد. این نمونه اولیه، یک هدف لحظه ای بود، اما منتقدان مخالف، به طراحی موتور جلوی آن انتقاد کردند و متقاعد نشدند که میورا بتواند به عنوان یک ماشین جاده ای موفق عمل کند.

نوچیو برتون و تیم طراحی او، طرح میورا را کمی عجیب تر از طرح های امروزی ساخت، اما مارچلو گاندینی، میورا را به یک ابرماشین جاده ای قابل بقا تبدیل کرد. بعدها گاندینی اعلام کرد که از اکتبر ۱۹۶۵ تا فوریه ۱۹۶۶، همه کارکنان لامبورگینی در هفت روز هفته و ساعت ها به منظور آماده سازی میورای مناسب جاده برای نمایش در نمایشگاه اتومبیل ژنو و بلافاصله پس از آن برای تولید انبوه تلاش می کردند.

نمونه اولیه میورا در اکتبر ۱۹۶۵ به عنوان یک شاسی هموار نمایش داده شده بود و تنها در چهار ماه تبدیل به اولین ابرماشین جهان شد.

این پروژه بدون مشکل هم نبود. در آن زمان که این مدل برای دیگران شناخته شده نبود و برای اولین بار با پروژه جی تی وی ۳۵۰ اتفاق افتاد، موتورهای میورا کاملاً با مکان خود، مطابقت نداشتند. ظاهراً کاربراتور برای تأمین هوا، کمی در فشار بود و به نوبه خود باعث ایجاد مشکلات فاصله ای در کاپوت عقب ماشین می شد؛ بنابراین برای سنگینی اتومبیل، متعادل کنندهٔ ساختگی به محفظه موتور اضافه شد. این رویکرد، تصوری از یک ماشین را ارائه کرد که در واقع، به عنوان منتقل کنندهٔ نیرو محرکهٔ قابل اعمال بود. برای جلوگیری از انتقادهای ممکن توسط انواع رسانه های کنجکاو، پوشش موتور برای احتیاط قفل شده بود. اما حتی بدون موتور هم، شور و شوق و جذابیت موجود در میورا بسیار بود.

پس از موفقیت میورا، این کمپانی همچنان به آزمایش و تکامل راه خود ادامه داد. از سال ۱۹۶۷ تا ۱۹۷۱، لامبورگینی انواع مختلفی از خودروها را تجربه کرد اما طرح مفهومی مارزال، شاید یکی از عجیب ترین آن ها بود. با درهای گالوینگ، موتور درون خطی ۶ سیلندر، فضای گستردهٔ شیشه ای و صندلی برای چهار نفر، این کانسپت ثابت، یک بستر آزمایشی برای مدل های آینده و به خصوص لامبورگینی اسپادا ۴ نفره ارائه کرد.

نه به عنوان طراحی مورد علاقه همگان، اما اسپادا انواع شیشه را در طراحی خود دارا می باشد. این خودرو به طور نامتناسبی بزرگ است و دارای پایان عقب پیازی، کاپوت به همان اندازه بلند و شیشهٔ بیشتر است. مزیت مهم اسپادا در توان ۳۲۵ اسب بخار آن، موتور جلوی V12 و کارایی چند وظیفه ای آن برای حمل چهار نفر بود.

اسپادا، با تولید سه تیپ از آن در طول سال های ۱۹۶۸ تا ۱۹۷۸، تأکیدی بر موفقیت های لامبورگینی بوده است. کمپانی فروچیو اکنون وارد دهه ۱۹۷۰ با خط تولید چشم گیری می شد. همراه با اسپادا، میورا اس جدید با موتور جلوی جی تی مشابه مدل جی تی۳۵۰ با نام لامبورگینی ایسلرو ساخته شد. در کمتر از هشت سال، لامبورگینی به اوج موفقیت خود رسیده بود.

در اوایل سال ۱۹۷۰، مشکلاتی از قبیل ناآرامی های کارگری در ایتالیا، افزایش قیمت گاز و معاملات بزرگ تراکتور، استرس فوق العاده ای را در لامبورگینی و شرکت او به وجود آورد؛ بنابراین در سال ۱۹۷۲ پس از هشت سال بودن در راس، فروچیو ۵۱٪ درصد از سهام شرکت را به یک کارخانه دار سوئیسی با نام ژرژ هنری روزتی فروخت.

سال بعد او باقی سهام خود را نیز به دوست خود، رنه لایمری، واگذار کرد؛ بنابراین، مردی که نیروی محرکه صعود این کمپانی بود، مجبور به حذف خود از این معامله شد.

دهه ۱۹۷۰ زمان مناسبی برای خودروسازی ها نبود و شرکت لامبورگینی خود را برای سه بار بین سال های ۱۹۷۴ و ۱۹۷۸، در آستانه شکست دید تا در نهایت در سال ۱۹۷۸ به ورشکستگی رسید.

در سال ۱۹۸۰، برادران میمران سوئیسی تصمیم به کمک به لامبورگینی گرفتند. در طول دهه ۱۹۸۰ تلاش های برادران میمران برای احیای این کمپانی در نهایت با شکست مواجه شد و برادران میمران در اواسط دهه ۱۹۸۰ شروع به مذاکره با مدیران شرکت خودروسازی کرایسلر نمودند. این مذاکرات در نهایت در سال ۱۹۸۶ به پیوست شدن لامبورگینی به کرایسلر انجامید.

در سال ۱۹۹۰، با اینکه لامبورگینی همچنان تحت مالکیت کرایسلر بود، موفق به طراحی لامبورگینی دیابلو شد. با سرعت ۳۲۰ کیلومتر در ساعت، دیابلو از سال ۱۹۹۰ تا سال ۲۰۰۱ در حال کار بود. اگرچه دیابلو درآمدساز اصلی این شرکت برای دهه ۱۹۹۰ بود، اما برای حفظ ماندگاری این کمپانی کافی نبود.

در سال ۱۹۹۴، کرایسلر با مشکلاتی در شرکت خود مواجه شد. کرایسلر، لامبورگینی را به عنوان یک مسئولیت برای خود می دانست، بنابراین در سال ۱۹۹۴، دوباره لامبورگینی به گروهی از سرمایه گذاران اندونزیایی فروخته شد. این تغییر امیدوارکننده نتیجه ای جز بی ثباتی بیشتر برای لامبورگینی نداشت. این زمان همچنین با درگذشت فروچیو در سن ۷۶ سالگی در ایتالیا مصادف شده بود. فروچیو بدون دیدن اینکه اتومبیل های او دوباره عظمت دهه ۱۹۶۰ را بدست آورند، درگذشت.

در سال ۱۹۹۷ بود که فردیناند پیک نوه فردیناند پورشه و مدیرعامل گروه فولکس واگن علاقه مند به لامبورگینی شد. در واقع این وارث پورشه، برای سال ها از دوستداران لامبورگینی بوده است. فردیناند پیک، به عنوان یک مهندس جوان، در اوایل زندگی حرفه ای خود، از لامبورگینی بازدید کرده بود.

در ۱۹۹۷ لامبورگینی باید به آئودی در زمینهٔ یک پروژه همکاری موتور نزدیک می شد، پروژه ای که بعدها لامبورگینی گالاردو را به وجود آورد.

فردیناند این پیشنهاد موتور را در نظر داشت، اما وقتی شانس بدست آوردن لامبورگینی را کسب کرد، به سرعت در این مسیر گام نهاد، تا مطمئن گردد که این شرکت به سمت دیگر کمپانی ها کشیده نمی شود.

سرانجام در سال ۱۹۹۸ گروه فولکس واگن لامبورگینی را با قیمت ۱۱۰ میلیون دلار، خریداری کرد. اولین مدل تولید شده تحت مدیریت فولکس واگن، لامبورگینی مورسیه لاگو بود، که در سال ۲۰۰۱ تولید شد. این مدل، اولین طراحی جدید لامبورگینی پس از ۱۱ سال بود، که دارای سیستم محرک تمام چرخ، از آئودی بوده و فضایی برای دو نفر را ایجاد می کرد، که مجهز به درب های گالوینگ و موتور ۱۲ سیلندر، با حجم ۶٫۲ لیتر بود. اولین نسل این خودرو توان ۵۷۲ اسب بخار را با گشتاور ۶۴۹ نیوتن متر ایجاد می کرد.

پانل های خارجی بدنهٔ مورسیه لاگو به استثنای پانل های سقف و درب فولادی، از فیبر کربن کامپوزیت ساخته شده است. این مدل همچنین شامل یک سیستم فعال ورودی، پنهان شده در بالای جناحین عقبی است و زمانی که نیاز به خنک کننده موتور باشد، بالا می آیند. این خودرو از سال ۲۰۰۱ تا ۲۰۱۰ با تعداد تقریبی ۴۱۰۰ دستگاه، به فروش رسید.

مدل لامبورگینی گالاردو برای این شرکت همانند موستانگ برای فورد در دهه ۱۹۶۰ است. گایاردو با خصوصیات به طور قابل ملاحظه ای، کوچکتر از مورسیه لاگو، نسبتاً مقرون به صرفه تر و با یک موتور قابل توجه و محرک تمام چرخ، پر سودترین محصول این شرکت از زمان آغاز به کار آن در سال ۲۰۰۳ بوده است.

گایاردو با قالب آلیاژ آلومینیوم، در ابتدا از موتور ۵ لیتری ۱۰ سیلندر و متصل به گیربکس ۶ سرعته دستی یا اتوماتیک استفاده می کرد که توان ۵۰۰ اسب بخار و سرعت ۳۰۹ کیلومتر بر ساعت و شتاب صفر تا صد ۴ ثانیه ای را تأمین می کرد.

از سال ۲۰۰۳، این طرح رو به پیشرفت و طراحی شده توسط جیوجیارو ولوک دانکروولک، با چندین تغییر سبکی و فنی مواجه بوده است. مدل گایاردو ۲۰۱۰، با موتور ۵٫۲ لیتری ۴۰ سوپاپ ۱۰ سیلندر، که توان ۵۶۲ اسب بخار و گشتاور ۵۴۰ نیوتن متر را تولید می کند، مجهز شد که دارای شتاب صفر تا صد ۳٫۴ ثانیه و حداکثر سرعت ۳۲۵ کیلومتر بر ساعت است.

لامبورگینی اونتادور در سال ۲۰۱۱ برای جایگزینی مورسیه لاگو معرفی شد. اونتادور ساختار فیبر کربنی با قاب های جلو و عقب آلومینیومی دارد. بدنه آن شامل پوشش فیبر کربنی برای موتور، اسپویلرهای قابل تنظیم و ورودی های کناری هوا، کاپوت و گلگیرهای جلو و درب های آلومینیومی است. با تمام این قسمت های فیبر کربنی، انتظار وزن سبک تری می رفت اما اونتادور با وزن نه چندان کم ۱۵۷۵ کیلوگرم ساخته شده بود. با این حال، این خودرو به لطف موتور ۷۰۰ اسب بخار وی۱۲ با تولید ۶۹۰ نیوتن متر گشتاور، بسیار سریع است. این خودرو شامل لاستیک های ۱۹ اینچی در جلو و لاستیک های عقب ۲۰ اینچی می باشد.

جعبه دنده ۷ سرعته به اونتادور در رسیدن به سرعت ۲۱۷٫۳۵۰ کیلومتر بر ساعت و شتاب صفر تا صد ۲٬۷ ثانیه کمک کرده است. ظاهر طراحی شده اونتادور بسیار زاویه ای است، به طوری که در تصاویر، مانند یک مدل مفهومی به نظر می رسد.

ورودی های هوای بزرگ در اونتادور به اطراف حرکت کرده و پس از تغذیه جناحین اونتادور از هوا، به شدت سقوط می کنند. شکاف های گسترده، در هر دو طرف برای جستجوی اکسیژن بیشتر، کشیده می شوند. در قسمت عقب خودرو نیز وضع مشابه ای وجود دارد.
در حال حاضر گرانترین ماشین دنیا مطلق به لامبورگینی «ویننو» می باشد. این خودروی رؤیایی تقریباً ۲برابر بوگاتی ویرون قیمت دارد. (بوگاتی ویرون به عنوان دومین ماشین گرانقیمت دنیا محسوب می شود) حتی سرمایه داران بزرگ دنیا به آسانی قادر به خریدن این خودرو رؤیایی نیستند.

در فهرست زیر شمار خودروهای تولید و فروخته شده در فاصله سال های ۱۹۶۸ تا ۲۰۱۲ درج شده است. در سال ۲۰۰۳ میزان فروش این شرکت، نسبت به سال پیش از آن ۳ برابر افزایش داشت و از ۴۲۴ دستگاه در ۲۰۰۲ به ۱٫۳۰۵ دستگاه اتومبیل، در ۲۰۰۳ رسید، که سهم مدل گالاردو، ۴۰۰ خودرو بود.

لامبورگینی هوراکان (۲۰۱۵)
لامبورگینی سنتناریو(۲۰۱۶)"
624,حلوا ارده,"حلوا ارده غذایی بسیار مقوی است که مصرف آن بیشتر به صورت صبحانه  است و مواد تشکیل دهنده آن عبارت اند از: ارده، شکر، تخم مرغ، هل و چوبک. در ساخت حلوا ارده از کنجد بریان سابیده که به آن ارده گفته می شود و به صورت مایع می باشد استفاده می شود.
در قدیم که شکر نبوده از شیره خرما یا انگور و یا عسل استفاده می شده است.

ابداع، چگونگی و نحوه دستیابی به فن آوری تولید حلوا ارده را به شیخ بهایی نسبت می دهند. به طوری که در تاریخ آمده شاه عباس به دنبال جیره غذایی مناسب برای سربازانش بود که دارای این شرایط باشد: اولاً
مقوی و انرژی زا باشد، ثانیاً حمل و نقل آن آسان و ثالثاً برای شرایط جنگی مناسب بوده و برای مصرف نیاز به گرم کردن نداشته باشد. به دنبال این قضیه شیخ بهایی با همکاری شیرینی سازان آن زمان چیزی را که امروز بنام حلواارده معروف است اختراع کرد.

در حال حاضر در دیگر کشورهای جهان از قبیل: یونان، ترکیه، یوگسلاوی، لبنان، عربستان، و کشورهای شوروی سابق نیز حلواارده تولید می شود که البته از نظر کیفیت و نحوه تولید و مواد تشکیل دهنده با حلواارده ایران تفاوت دارد.
حلواارده ای که در استان یزد به ویژه در شهرستان اردکان تولید می شود به دلیل اینکه فاقد هر گونه افزودنی شیمیایی است و هنوز به روش سنتی و تا حدودی دستی تولید می شود، طعم و مزه آن طبیعی بوده و نسبت به حلواارده ای که به روش صنعتی تولید می گردد طرفداران بیشتری دارد.

حلوا ارده را باید در محلی خنک و دور از تابش مستقیم نور خورشید نگهداری نمود. تاریخ مصرف حلواارده توسط کارشناسان بهداشتی شش ماه پس از تولید تعیین شده. بدیهی است در صورتی که در محل مناسبی مثل یخچال نگهداری شود مدت زمان بیشتری قابل استفاده است. در صورتی که پس از مدتی شاهد وجود مقداری روغن بر روی حلواارده بودید جای هیچ نگرانی نیست چرا که این ویژگی ذاتی حلواارده است. این ماده روغنی همان روغن کنجد معروف بوده که سرشار از ویتامین است. شما می توانید قبل از مصرف آن را مخلوط نموده یا روغن آن را جدا نموده و به عنوان روغن مایع مصرف نمایید ارده نیز مانند حلواارده باید در محلی خنک و دور از نور مستقیم خورشید نگهداری شود؛ بنابراین یخچال بهترین محل نگهداری ارده می باشد که می تواند تاریخ مصرف آن را تا یکسال افزایش دهد.

اگر مدتی از ظرف محتوی ارده استفاده نشود رسوب کرده و روغن آن جدا شده یا اصطلاحاً دو فاز می شود که
این موضوع هیچ ربطی به نامرغوبی یا فاسد شدن آن ندارد بلکه به دلیل عدم استفاده از هرگونه مواد شیمیایی افزودنی جهت یکنواخت نگذاشتن محصول می باشد و توصیه می شود قبل از مصرف به دقت مخلوط گردد.

فرآورده ای است جامد و یکنواخت با ظاهری نخ دار که از پختن شکر، گلوکز مایع، اسید سیتریک و آب چوبک و سپس مخلوط کردن این شربت با ارده هم زمان با مالش به دست می آید، در تهیه این فرآورده می توان از برخی مواد افزودنی نیز استفاده نمود.
فرآورده ای است نرم و یکنواخت با ظاهری بدون نخ که از پختن شکر، گلوکز مایع، اسید سیتریک، آب چوبک و پودر سفیده تخم مرغ و سپس مخلوط کردن این شربت با ارده هم زمان با مالش به دست می آید. در تهیه این فرآورده می توان از برخی از مواد افزودنی استفاده نمود.
فراورده ای است جامد و یکنواخت با ظاهر نخ دار ریز که از پختن قندهای الکی، اسید سیتریک و آب چوبک و سپس مخلوط کردن این شربت هم زمان با مالش به دست می آید، در تهیه این فرآورده نیز می توان از برخی از مواد افزودنی استفاده نمود."
632,سنگال,"سنگال با نام رسمی جمهوری سنگال کشوری است در غرب آفریقا. پایتخت آن داکار است.
اگرچه سنگال نه کشور پهناوری است و نه موقعیتی راهبردی دارد، با این حال نقش برجسته ای در سیاست قاره آفریقا بازی می کند.این کشور نزدیک ۱۶٫۷ میلیون نفر جمعیت دارد.

فرانسوی ها نخستین بار در سال ۱۶۵۹ در سنگال بندرگاهی ساختند و نام آن را سن لوئی گذاشتند. این کشور در سال ۱۹۶۰ از زیر سلطه فرانسه خارج شد. سنگال به عنوان کشور ملت آفریقایی که بیش از ۹۰ درصد جمعیت آن را مسلمانان تشکیل می دهند به نوعی یک پل فرهنگی بین مسلمانان و دنیای سیاهان مسیحی آفریقایی به شمار می آید و شاید اهمیت سیاسی و استراتژیک خود را از این طریق بدست آورده است.

این کشور در سال ۱۹۶۰ از زیر سلطه فرانسه خارج شد و از آن زمان تاکنون به صورت جمهوری دمکراتیک اداره می شود. با این حال اغلب سیستم های اداری این کشور هنوز هم به شیوه فرانسوی اداره می شوند.

در سنگال رئیس جمهور قدرت زیادی دارد. رئیس جمهور بر اساس تغییری که در قانون اساسی سنگال در سال ۲۰۰۱ ایجاد شد، هر شش سال یک بار انتخاب می شود. پیش از آن دوره ریاست جمهوری نامحدود بود. برای انتخاب رئیس جمهور انتخابات عمومی برگزار می شود و رای مردم رئیس جمهور را تعیین می کند. نخست وزیر در سنگال رئیس کابینه است و وزیران را تعیین می کند. خود نخست وزیر را رئیس جمهور تعیین می کند.
سنگال بیش از ۸۰ حزب دارد. مجلس این کشور ۱۵۰ کرسی دارد که نمایندگان ۹۰ کرسی آن با رای مستقیم مردم تعیین می شوند.

سنگال علاوه بر سازمان ملل متحد (UN)، در سازمان خواربار و کشاورزی ملل متحد (FAO)، گروه ۷۷ (G-۷۷)، سازمان بین المللی کار (ILO)، صندوق بین المللی پول (IMF)، سازمان بین المللی دریانوردی (IMO)، سازمان بین المللی پلیس جنایی (INTERPOL)، کمیسیون بین دولتی اقیانوس شناسی (IOC)، سازمان بین المللی مهاجرت (IOM)، جنبش عدم تعهد (NAM)، سازمان وحدت آفریقا (OAU)، سازمان کنفرانس اسلامی (OIC)، سازمان منع سلاحهای شیمیایی (OPCW)، کمیسیون سازمان ملل برای تجارت و توسعه (UNCTAD)، سازمان اقتصادی، اجتماعی و فرهنگی ملل متحد (UNESCO)، سازمان توسعه صنعتی ملل متحد (UNIDO)، کنفدراسیون جهانی کارگران (WCL)، فدراسیون جهانی اتحادیه کارگری (WFTU)، سازمان بهداشت جهانی (WHO)، سازمان جهانی مالکیت معنوی (WIPO)، سازمان تجارت جهانی (WTO) و بانک جهانی (WB) عضویت دارد.

جمهوری سنگال با ۱۹۶٬۷۱۲کیلومتر مربع مساحت در آفریقای غربی و در حاشیه اقیانوس اطلس، میان گینه بیسائو و موریتانی واقع شده است.

۱۹۲ هزار کیلومتر مربع از این سرزمین را خشکی و ۴ هزار و ۷۱۲ کیلومتر مربع از آن را آب فراگرفته است.

این کشور از سمت شمال ۸۱۳ کیلومتر با موریتانی، از سمت شرق ۴۱۹ کیلومتر بامالی و از سمت جنوب ۳۳۰ کیلومتر با گینه و ۳۳۸ کیلومتر با گینه بیسائو مرز مشترک دارد. از سوی دیگر کشور گامبیا با محیط ۷۴۰ کیلومتر چون زبانه ای در داخل سنگال قرار دارد.

سنگال سرزمین کم ارتفاعی است که بخش اعظم آن را علفزارهای ساوان و استپ می پوشاند. آب و هوای این سرزمین در سواحل و نواحی مرتفع معتدل ولی در استپ ها گرم و خشک است. بلندترین نقطه سنگال در منطقه «نپن دیاخا» حدود ۵۸۱ متر ارتفاع دارد.
شمال و شمال شرق این کشور به خاطر نزدیکی با صحرای بزرگ آفریقا نیمه بیابانی است و آب و هوایی گرم و خشک دارد. جنوب غرب سنگال نیز نواحی جنگلی دارد و آب و هوایش گرم و مرطوب است.

سنگال در زمان قدیم زیستگاه قوم توکولئور بود. با نفوذ اعراب مسلمان در آفریقا، سنگالی ها در سده ۱۱ میلادی، به اسلام گرویدند.
فرانسوی ها نخستین بار در سال ۱۶۵۹ در سنگال بندرگاهی ساختند و نام آن را سن لوئی گذاشتند.
برای مدتی بریتانیا در سنگال دخالت می کرد، ولی فرانسوی ها گوی سبقت را از بریتانیایی ها ربودند و توانستند در سال ۱۸۹۵ مالکیت سنگال را به عنوان یکی از مستعمرات غرب آفریقا از آن خود کنند.

سنگال در سال ۱۹۴۶ به عنوان یکی از مستعمرات فرانسه درآمد. در ۴ آوریل ۱۹۶۰ از فرانسه اعلام استقلال کرد و در ۲۰ ژوئن ۱۹۶۰ به عنوان یک جمهوری مستقل با مالی فدراسیونی تشکیل داد که به عنوان «فدراسیون سنگال و مالی» شناخته شد.
این فدراسیون چندان دوام نیاورد و چند ماه بعد در ۲۰ اوت ۱۹۶۰ منحل شد. سنگال در سال ۱۹۸۲ با پیوستن به گامبیا، «کنفدراسیون سنگامبیا» را تشکیل داد. این اتحادیه نیز هفت سال بعد در سال ۱۹۸۹ منحل شد.

پایتخت سنگال شهر داکار نام دارد و از شهرهای مهم آن می توان به توبا، تیئس، امبور،  دیوربل، فاتیک و کائولاک اشاره کرد.

شهر داکار با حومه دارای جمعیت بیش از سه میلیون نفر است و طی سالهای اخیر به منطقه آزاد تجاری و صنعتی تبدیل شده است.

طبق تخمین سال ۲۰۲۰، سنگال حدود ۱۶٫۷ میلیون نفر جمعیت دارد که ۴۵ درصد از آن ها زیر ۱۴ سال و ۵۲ درصد بین ۱۵ تا ۶۵ سال سن دارند.

نرخ رشد جمعیت سنگال به ۲٫۸ درصد می رسد. همچنین نرخ زاد و ولد این کشور به ازای هر یک هزار نفر حدود ۳۷/۹ نفر و نرخ مرگ و میر آن ۸/۵ نفر در هزار است. تراکم نسبی جمعیت سنگال به ۸۲ نفر در هر کیلومتر مربع می رسد.

اکثریت مردم سنگال از قوم «ولوف» هستند ولی گروه های نژادی فولانی، سرر، پولار و ماندینکا نیز در سنگال زندگی می کنند.

زبان رسمی این کشور فرانسه و خط آن نیز فرانسوی است اما لهجه بومی ولوف و پولار در سنگال رواج دارد.
امید به زندگی در میان مردان سنگال ۶/۶۰ سال و در میان زنان این کشور ۸۲/۶۳ سال است.

نرخ باسوادی درمیان مردان این کشور حدود ۴۳ درصد و در بین زنان ۲/۲۳ درصد است.

۹۲ درصد مردم این سرزمین مسلمان و اهل تسنن هستند. حدود ۲ درصد از آن ها نیز مسیحی هستند. شیعیان از جمله گروه های موجود در این کشورند که دارای مدارس و مساجدی از آن خود هستند و ارتباط آنان با سایر مسلمانان و فرق اسلامی بسیار خوب است. آمار شیعیان سنگال بیش از دویست هزار نفر است که بیشتر آنان را شیعیان بومی تشکیل می دهند، تعداد شیعیان مهاجر لبنانی نیز بیش از چهل هزار نفر است.

سنگال به محل تازه ای برای منازعات مذهبی و تقابل میان ایران و عربستان سعودی که به عنوان دو رقیب عمده در منطقه شناخته می شوند، تبدیل شده است. در این کشور مؤسسه های ایرانی به منظور ارائه آموزش های شیعی و مدرسه های دینی زیر نظر عربستان سعودی برای تبلیغ سنی در سنگال فعال شده اند. در یک منطقه مرفه در حومه داکار، پایتخت سنگال در کنار دریا، دانشگاه ایرانی المصطفی علاوه بر درس هایی که برای دانشجویان سنگالی در نظر گرفته است، آموزه های شیعی را به عنوان مذهب رسمی در ایران آموزش می دهد. در فاصله ای نه جندان دور مؤسسه ای به نام «انجمن موعظه اسلامی برای جوانان» (APIJ) به فعالیت مشغول است که از سوی عربستان سعودی در سنگال راه اندازی شده است. این مؤسسه را با بودجه ای که از کشورهای عربستان، قطر، امارات متحده عربی و کویت در اختیار مساجد سنی گذاشته می شود، اداره می کنند.

ویژگی های جمعیتی سنگال در سال ۲۰۲۰میلادی

برنامه اصلاحات اقتصادی سنگال منجر به آن شده که تولید ناخالص داخلی این کشور با رشدی معادل ۵ درصد در سال ۲۰۱۸ به ۲۴ میلیارد دلار برسد.

٪۱۷٫۹ از تولید ناخالص داخلی سنگال مربوط به بخش کشاورزی، ۲۵٫۳٪ مربوط به بخش صنعت و ۵۶٫۸٪ درصد مربوط به بخش خدمات است. درآمد سرانه ملی آن در سال ۲۰۱۸ به ۱۴۸۵ دلار رسید. بانک جهانی و صندوق بین المللی پول در انتهای سال ۲۰۰۰ میلادی با پرداخت بخشی از یک کمک ۳۴ میلیارد دلاری به سنگال برای کاهش بدهیهای خارجی این کشور موافقت کردند. با این حال سنگال بیش از ۳ میلیارد دلار بدهی خارجی دارد.

سنگال سالانه نزدیک به ۲/۱ میلیارد کیلووات ساعت توان تولید انرژی الکتریکی دارد که تماماً توسط نیروگاه های حرارتی تأمین می شود.
تولید فراورده های غذایی، محصولات نفتی، مصالح ساختمانی و منسوجات جزو مهمترین فعالیت های صنعتی سنگال است. همچنین از بین محصولات کشاورزی این سرزمین می توان به بادام زمینی، ارزن، ذرت، برنج، پنبه، گوجه فرنگی و سبزیجات اشاره کرد.

سنگال ۴ میلیون نفر نیروی کار دارد و نرخ بیکاری در این کشور به ۴۰ درصد می رسد.
فسفات و سنگ آهن حجم زیادی از ذخایر معدنی سنگال را تشکیل می دهد و بخش قابل توجهی از صادرات سنگال به این کالاها اختصاص دارد.

ارزش صادرات سنگال در سال ۱۹۹۸ به ۹۲۵ میلیون دلار رسید که عمدتاً شامل ماهی، فراورده های نفتی، پنبه و فسفات بود. در این سال فرانسه، ایتالیا، هند، ساحل عاج و مالی خریداران عمده کالاهای سنگال بودند.
این کشور همچنین در سال ۱۹۹۸ بالغ بر ۲/۱ میلیارد دلار کالا خرید که عمدتاً شامل مواد غذایی، کالاهای مصرفی، کالاهای سرمایه ای و فراورده های نفتی بود.

فرانسه و دیگر کشورهای عضو اتحادیه اروپایی، نیجریه، کامرون، ساحل عاج، الجزایر، آمریکا، چین و ژاپن عمده شرکای وارداتی سنگال هستند.
سنگال هم مثل بسیاری از کشورهای غرب آفریقا از فرانک آفریقایی به عنوان واحد رسمی پول استفاده می کند. هر دلار آمریکا با ۲۵/۶۴۷ فرانک آفریقایی برابراست (نرخ برابری ژانویه ۲۰۰۰).

ویژگی های سنگال در آستانه سال ۲۰۱۸ میلادی:
ذخایر معدنی: فسفات، سنگ آهن
تولیدات صنعتی: منسوجات، فراورده های غذایی، مصالح ساختمانی
محصولات کشاورزی: بادام زمینی، ارزن، ذرت، برنج، پنبه
میزان بدهی خارجی: ۳ میلیارد دلار

سیستم ها و امکانات مخابراتی تنها در مناطق شهری سنگال وجود دارند و اغلب مناطق روستایی از این امکانات بی بهره اند. در آستانه سال ۲۰۰۰ میلادی بالغ بر یکصد هزار شماره تلفن ثابت و یک هزار شماره تلفن همراه در این جمهوری فعال بود.

مردم سنگال امواج ۱۰ ایستگاه رادیویی (AM) و ۱۴ ایستگاه (FM) را دریافت می کنند. ضمن آنکه برنامه های تلویزیونی این کشور از طریق تنها شبکه دولتی سنگال در بخشی از کشور پخش می شود.

در این جمهوری بالغ بر یک هزار کیلومتر خط آهن، ۱۵ هزار کیلومتر جاده اصلی و فرعی، ۸۹۷ کیلومتر راه آبی، ۶ بندر صیادی و تجاری و ۲۰ فرودگاه بزرگ و کوچک وجود دارد که تنها یک فرودگاه این کشور قابلیت نشست و برخاست هواپیماهای پهن پیکر را داراست.

کشتی سنگالی نوعی کشتی محلی است که توسط نژاد سیریر در سنگال ابداع شده است و امروزه در نیمی از کشورهای غرب آفریقا رواج دارد. برنده این بازی با زمین زدن شانه های حریف خود به زمین یا هل دادن او به قصد بیرون کردن حریف از منطقه بازی مشخص می شود."
643,دانشگاه خوارزمی,"دانشگاه خوارزمی (تربیت معلم سابق)، یکی از دانشگاه های دولتی و وابسته به وزارت علوم، تحقیقات و فناوری ایران است که به نام محمد بن موسی خوارزمی دانشمند ایرانی قرن سوم هجری، نامگذاری شده است و در تهران و کرج قرار دارد. سابقهٔ تأسیس این دانشگاه به سال ۱۲۹۷ خورشیدی بازمی گردد و به عنوان نخستین مؤسسه آموزش عالی در ایران شناخته می شود. این دانشگاه چند بار تغییر نام داده و پردیسی در کرج به آن افزوده شده است. در حال حاضر دانشگاه خوارزمی در رشته های مختلف علوم پایه، انسانی، تربیتی و مهندسی در مقاطع مختلف از کارشناسی تا دکتری دانشجو می پذیرد.

نام این دانشگاه در سال ۱۳۱۲ از ""دارالمعلمین عالی"" به ""دانشسرای عالی"" و در سال ۱۳۵۳ به ""دانشگاه تربیت معلم"" تغییر کرد. تغییر نام این دانشگاه به ""دانشگاه خوارزمی"" در سال های ۸۱ و ۸۲ در شورای گسترش آموزش عالی وزارت علوم به تصویب رسید اما به دلیل عدم تصویب در شورای عالی انقلاب فرهنگی، این تغییر نام تا اواخر سال ۹۰ اجرایی نشد.

رتبه بندی تایمز

در سال ۲۰۲۰ و ۲۰۱۹ دانشکده فنی و مهندسی دانشگاه خوارزمی در رتبه ۶۰۱–۸۰۰ جای گرفت. در بخش درآمد از صنعت در بین دانشگاه های ایران، رتبه ۱۰ را کسب کرد

از نظر اداری، تاریخچه دانشگاه را می توان به اختصار در قالب مراحل زیر بیان کرد.

از نظر علمی، این دانشگاه نخست زیر نظر کارشناسان فرانسوی قرار داشت. اما از سال ۱۹۷۳ تا زمان انقلاب سال ۱۳۵۷، زیر نظر دانشگاه کالیفرنیا در لس آنجلس (معروف به UCLA) قرار گرفت.

دانشگاه دارای دو پردیس است.

فعالیت های اداری و آموزشی و پژوهشی دانشگاه در هر دو پردیس تهران و کرج انجام می شود.

این دانشگاه دارای ۱۴ دانشکده با رشته های مختلف می باشد. دانشکده های آن عبارتند از:

آزمایشگاه های گروه مهندسی عمران: آزمایشگاه مکانیک خاک وپی آزمایشگاه تکنولوژی بتن آزمایشگاه مقاومت مصالح آزمایشگاه هیدرولیک و محیط زیست آزمایشگاه راه و ترابری برنامه های آتی گروه مهندسی عمران راهاندازی دوره دکتری مهندسی محیط زیست و زلزله راه اندازی مجله تخصصی سازه ها و زیر ساختهای عمرانی محورهای تخصصی گروه مهندسی عمران طراحی سازه های خاص و بلند مطالعات بهسازی لرزه ای سازه ها تقویت و بهسازی اجزای غیر سازه ای طراحی سیستم سازه های صنعتی مطالعات بهینه سازی سازه ها پایش سالمت و آسیب یابی سازه ها ارزیابی آسیب پذیری لرزه ای و مقاوم سازی سازه ها مطالعات پهنه پندی لرزه ای طراحی سازه ها در مقابل بارهای دینامیکی خاص) انفجار و …(بهینه سازی لرزه ای سازه ها مطالعات آزمایشگاهی مهندسی ژئوتکنیک مطالعات بهسازی لرزه ای و تقویت خاکها ریزپهنه بنده ای لرزه ای و مطالعات ژئوتکنیک لرزه ای طراحی سازه های خاکی) تونل، سد خاکی و …(مطالعات و ارائه راهکار برای گودبرداری های عمیق و درون شهری طراحی انواع شالوده ها و پی های عمیق انجام مطالعات زیست محیطی، تصفیه آب، هوا و رفع آلودگی خاکها مدیریت آلودگیهای خطرناک مدلسازی و مدیریت کیفیت آب فناوریهای نوین زیست محیطی کاربرد ضایعات صنعتی در تکنولوژی بتن مطالعات طرح هندسی راه ها مطالعات مهندسی حمل و نقل و ترافیک طراحی بهینه زیرسازی و روسازی راه ها برگزاری کالسها و دوره های آموزشی مطالعات امکان سنجی و مدیریت پروژه های عمرانی گروه مهندسی صنایع گروه آموزشی مهندسی صنایع دانشکده فنی و مهندسی دانشگاه خوارزمی در سال ۱۳۸۵ با توجه به گستردگی موضوعات این رشته در زمینه ارائه خدمات به واحدهای خدماتی، سازمانها و صنایع با اخذ مجوز از وزارت علوم، تحقیقات و فناوری، در مقطع کارشناسی ارشد در گرایشهای مهندسی صنایع- صنایع و مدیریت سیستم و بهرهوری در جهت پرورش استعدادهای جوان و مدیران این مرز و بوم آغاز به کار نمود. در حال حاضر این گروه در چهار گرایش بهینهسازی سیستمها، مهندسی لجستیک و زنجیره تأمین، مدیریت مهندسی و مهندسی سیستم های اقتصادی اجتماعی در مقطع کارشناسی ارشد دانشجو می پذیرد. همچنین این گروه در مهر ماه ۱۳۸۸ از طریق کنکور سراسری در مقطع کارشناسی رشته مهندسی صنایع و از مهرماه ۱۳۹۲ در مقطع دکتری دانشجو پذیرفت. این گروه در حال حاضر در مقطع کارشناسی ۱۸۸ نفر، کارشناسی ارشد ۳۱۹ نفر و دکتری ۳۸ نفر دانشجو دارد. این گروه در تاریخ ۵ و ۶ بهمن ماه ۱۳۹۴ دوازدهمین کنفرانس بینالمللی مهندسی صنایع را برگزار نمود. این گروه همچنین نشریه علمی and Supply of Journal International (IJSOM (Management Operations را منتشر می کند.

آزمایشگاه های گروه مهندسی صنایع کارگاه ماشین ابزار کارگاه جوشکاری برنامه های آتی گروه مهندسیصنایع راه اندازی دکتری مهندسی صنایع - گرایش لجستیک و زنجیره تأمین راه اندازی کارشناسی ارشد مهندسی صنایع - گرایش سیستمهای سالمت راه اندازی کارشناسی ارشد مهندسی صنایع - گرایش کیفیت و بهره وری راه اندازی کارشناسی ارشد مهندسی صنایع – گرایش مدیریت پروژه محورهای تخصصی گروه مهندسی صنایع طراحی سیستمهای ارزیابی و انتخاب مدیریان، ارزیابی عملکرد برنامه ریزی استراتژیک، سازمان دهی و رهبری در سازمان سیستمهای مدیریت مهندسی مجدد فرآیندهای سازمان سیستمهای مدیریت کیفیت و بهره وری، مهندسی کیفیت مدیریت دانش مهندسی ارزش مسؤولیت اجتماعی شرکتها و توسعه پایدار مدیریت زنجیره تأمین برنامه ریزی و کنترل تولید و موجودیها زمان بندی و توالی عملیات مدیریت پروژه، انتخاب و زمان بندی پروژه هوش محاسباتی و توسعه الگوریتمهای دقیق، ابتکاری و فراابتکاری سیستمهای پشتیبان تصمیم دادهکاوی در صنایع و مدل سازی داده محور شبیهسازی سیستمهای پیچیده تصمیمسازی در شرایط عدم قطعیت مهندسی مالی، مدیریت مالی و ریسک مالی مدیریت دارائیهای فیزیکی، برنامه ریزی نگهداری و تعمیرات، قابلیت اطمینان روشهای نوین تولید تدوین طرح های توجیهی و مطالعات امکان سنجی مدل سازی سیستم های سالمت

گروه مهندسی برق و کامپیوتر گروه آموزشی مهندسی کامپیوتر از سال ۱۳۷۴ با پذیرش دانشجو در رشته مهندسی کامپیوتر) نرم افزار (فعالیت خود را آغاز نمود. پس از تأسیس دانشکدة فنی و مهندسی در سال ۱۳۸۶ از دانشکدة ریاضی جدا شده و فعالیت خود را در دانشکده فنی و مهندسی ادامه داد. در حال حاضر این گروه با نام مهندسی برق و کامپیوتر علاوه بر کارشناسی مهندسی کامپیوتر گرایش نرم افزار، در مقطع کارشناسی ارشد مهندسی کامپیوتر در دو گرایش هوش مصنوعی و معماری سیستم های کامپیوتری، و نیز در کارشناسی ارشد رشته برق گرایش کنترل دانشجو می پذیرد. این گروه در حال حاضر بیش از ۱۵۶ دانشجو در مقطع کارشناسی ارشد و ۲۲۰ نفر در مقطع کارشناسی دارد. آزمایشگاه های این گروه دارای امکانات تحقیقاتی مورد نیاز جهت انجام پژوهشهای کاربردی در گرایشهای مختلف رشته مهندسی برق و کامپیوتر است. آزمایشگاه های گروه مهندسی برق و کامپیوتر آزمایشگاه تحقیقاتی شبکه های عصبی و کنترل آزمایشگاه تحقیقاتی داده کاوی آزمایشگاه مدارهای الکتریکی و الکترونیکی آزمایشگاه مدارمنطقی و معماری و ریزپردازنده آزمایشگاه تحقیقاتی شبکه های کامپیوتری برنامه های آتی گروه مهندسی برق و کامپیوتر راهاندازی گرایشهای مهندسی برق و الکترونیک و مهندسی کامپیوتر- گرایشهای معماری سیستم های کامپیوتری و رایانش امن در مقطع کارشناسی راهاندازی دوره کارشناسی ارشد مهندسی برق - مخابرات، کارشناسی ارشد علوم کامپیوتر-داده کاوی و کارشناسی ارشد مهندسی کامپیوتر-نرم افزار راه اندازی گرایش های علوم شناختی در مقطع کارشناسی ارشد و دکتری و هوش مصنوعی در مقطع دکتری محورهای تخصصی گروه مهندسی برق و کامپیوتر تولید نرم افزار شبکه های کامپیوتری شبکه های بیسیم امنیت شبکه طراحی سیستمهای پردازش تصویر و ویدئو طراحی و تحلیل سیستمهای کنترل مدلسازی سیستمهای صنعتی، اقتصادی و مالی پردازش پیشرفته اطالعات و دادهکاوی و اکتشاف دانش بازیابی تصاویر دیجیتال فشردهساز ی متن و تصویر بازشناسی اسناد شناسایی فعالیتهای انسان طراحی سیستمهای تحملپذیر در برابر خطا گروه مهندسی مکانیک گروه آموزشی مهندسی مکانیک دانشکده فنی و مهندسی دانشگاه خوارزمی، به عنوان جوانترین گروه آموزشی دانشکده، از سال ۱۳۹۱ با راه اندازی دوره کارشناسی ارشد در گرایش مهندسی طراحی کاربردی فعالیت خود را آغاز نمود. همچنین این گروه از مهر ماه ۱۳۹۳ از طریق کنکور سراسری در مقطع کارشناسی رشته مهندسی مکانیک دانشجو پذیرفت. این گروه در حال حاضر بیش از ۱۴۶ دانشجو در مقطع کارشناسی و ۶۴ دانشجو در مقطع کارشناسی ارشد دارد. آزمایشگاه های این گروه دارای امکانات تحقیقاتی مورد نیاز جهت انجام پژوهشهای کاربردی در گرایشهای مختلف رشته مهندسی مکانیک است. آزمایشگاه های گروه مهندسی مکانیک آزمایشگاه تحقیقاتی رباتیک آزمایشگاه تحقیقاتی ارتعاشات آزمایشگاه دینامیک ماشین و ارتعاشات آزمایشگاه سیاالت آزمایشگاه ترمودینامیک کارگاه اتومکانیک برنامه های آتی گروه مهندسی مکانیک راهاندازی گرایشهای مهندسی مکانیک در مقطع دکتری راه اندازی گرایش تبدیل انرژی در مقطع ارشد راه اندازی گرایش مکاترونیک در مقطع ارشد محورهای تخصصی گروه مهندسی مکانیک طراحی و تحلیل روتور دوار، دینامیک و ارتعاشات پهباد، ارتعاشات اتفاقی در سیستم های صنعتی تحلیل ارتعاشات دستگاه حفاری نفت، طراحی و تحلیل بخش مکانیکی میکروسنسورها و میکروعملگرها مکانیک شکست، تحلیل تنش سازه ها، بررسی نفوذ، انفجار و ضربه کنترل و بهینه سازی سیستمهای دینامیکی، رباتیک، دینامیک خودرو تعمیر، تقویت و مقاوم سازی سازه ها با استفاده از مواد کامپوزیت، طراحی و ساخت سپرهای ضد گلوله، طراحی و ساخت سازه های پیشرفته طراحی مخازن تحت فشار- تأسیسات گرمایی، تهویهٔ مطبوع کاهش مصرف انرژی در ساختمان، بهینه سازی سیستمهای انرژی- طراحی موتور سایت کامپیوتر سایت دانشکده فنی و مهندسی دانشگاه خوارزمی از سال ۱۳۸۸ راه اندازی شده است؛ که در حال حاضر متشکل از سه بخش می باشد.  سایت کارشناسی ارشد و دکتری)۱۶ سیستم( سایت کارشناسی)۲۰ سیستم( کارگاه آموزشی سایت)۲۰ سیستم (آدرس: تهران، خیابان مفتح جنوبی، دانشگاه خوارزمی، دانشکده فنی و مهندسی البرز، کرج، میدان دانشگاه، دانشگاه خوارزمی، دانشکده فنی و مهندسی شماره تماس: 021 – 88830891 026 -34569555 

دانشگاه همچنین دارای چهار پژوهشکده به شرح زیر است:

دانشگاه چهار مؤسسه پژوهشی و دو قطب علمی نیز داراست:

تاکنون هفت تن از استادان دانشگاه خوارزمی به عنوان چهره های ماندگار علمی برگزیده شده اند که عبارتند از:

از میان مفاخر تاریخ دانشگاه می توان به افراد زیر اشاره کرد:

ه

رؤسای دانشگاه خوارزمی پس از انقلاب"
661,سقط جنین,"سقط جنین به معنی از دست رفتن محصول حاملگی (جنین یا رویان) قبل از هفته ۲۰ بارداری است ولی پزشکان بیشتر از این اصطلاحات برای توصیف هر نوع ختم حاملگی در سه ماهه اول بارداری استفاده می کنند.

سقط جنین، به معنای پایان یافتن بارداری در هر مرحله ای است که زندگی نوزاد در جریان است، اگرچه غالباً به لحاظ فنی و تخصصی، خاتمه یافتن بارداری به واسطهٔ جراحی یا خارج کردن جنین یا رویان از رحم (پیش از آنکه قادر به ادامه حیات باشد) را سقط جنین می گویند. مرگ جنین اگر به صورت خود به خود رخ می دهد به آن سقط خودبه خودی (ناخواسته) گفته می شود.

در کشورهای توسعه یافته، مدت مدیدی است که سقط جنین خود خواسته و قانونی به لحاظ پزشکی از امن ترین فرایندها محسوب می شود. با این حال سقط جنین ناسالم (که توسط فرد، بدون آموزش مناسب یا خارج از محیط های پزشکی انجام می شود) سالانه حدود ۷۰ هزار مرگ مادر و ۵ میلیون معلول، در سطح جهان به جا می گذارد. سالانه حدود ۴۲ میلیون سقط جنین انجام می شود که تخمین زده شده است که ۲۰ میلیون از آن ها به شکلی ناسالم انجام شده است. چهل درصد زنان حاملهٔ جهان از داشتن امکانات درمانی و حق انتخاب برای سقط جنین محروم هستند. سقط جنین عمدی (خواسته) دارای سابقهٔ تاریخی طولانی است و توسط روش های مختلفی چون سقط کننده های گیاهی، استفاده از ابزار تیز، آسیب جسمانی، و دیگر روش های سنتی انجام می شده است. علم پزشکی معاصر با بهره گیری از داروها و روش های جراحی، سقط جنین را راحت کرده است. قانونی بودن، همه گیر بودن، وضعیت فرهنگی، و وضعیت مذهبی در نوع نگاه به سقط جنین، تفاوت قابل ملاحظه ای ایجاد می کند. در بسیاری از نقاط جهان، بحث های جنجالی بر سرِ قانونی و اخلاقی بودن، سقط جنین وجود دارد. از آنجایی که دست رسی به آموزش و خدمات تنظیم خانواده برای پیشگیری از بارداری در سراسر جهان، در حال افزایش است، سقط جنین به طور گسترده ای در حال کاهش است.

سقط جنین خود خواسته دارای سابقهٔ طولانی ای می باشد و می توان رده هایی از آن را در تمدن های مختلفی چون چین در زمان شننونگ (۲۷۰۰ قبل از میلادی)، مصر باستان در زمان ابری های پاپیروس (۱۵۵۰ قبل از میلاد) و امپراطوری روم در زمان جوونال (۲۰۰ قبل از میلاد) یافت. شواهد نشان می دهد که سقط جنین از طریق روش هایی چون گیاهان، ادوات تیز، استفاده از فشارهای شکمی و روش های دیگر انجام می شده است.
برخی از محققان پزشکی و مخالفان سقط جنین خاطر نشان می کنند که سوگند دانشجویان پزشکی در یونان باستان، آن ها را از انجام سقط جنین منع می کرده است. با این حال دسته ای دیگر از پژوهش گران با این تفسیر مخالفند متون پزشکی مربوط به طب بقراط، حاوی شرح روش های نافرجام و یادداشت هایی مربوط به خطرات ناشی از سقط جنینِ ناامن است. در مسیحیت، پاپ (۹۰–۱۵۸۵) به عنوان اولین پاپ اشاره کرد که سقط جنین بدون در نظر گرفتن این که در چه مرحله ای از حاملگی باشد، قتل محسوب می شود. کلیسا قبلاً بر سر این که آیا سقط جنین قتل محسوب می شود یا نه، مجزا شده بود و مخالفت با سقط جنین تا قرن ۱۹، به طور سرسختانه ای ادامه داشت. سقط جنین در اسلام تا زمانی مجاز است که به اعتقاد مسلمانان روح در جنین دمیده نشده باشد. در زمانِ دمیده شدن روح در جنین، بین متکلمان اختلاف وجود دارد، عده ای معتقدند این زمان ۴۰ روز بعد از لقاح است و عده ای دیگر این زمان را ۱۲۰ روز بعد از لقاح در نظر گرفته اند. با این حال سقط جنین عمدتاً در مناطق اسلامی با اعتقاد بالا هم چون محدودهٔ خاورمیانه و شمال آفریقا، به شدت محدود می شود یا این که ممنوع است.
پیشرفت تکنیک های سقط جنین در اروپا و آمریکا، از قرن ۱۷میلادی آغاز شد. با این وجود، محافظه کاری اغلب پزشکان در رابطه با مسایل جنسی، از گسترش وسیع تکنیک های امن سقط جنین جلوگیری به عمل آورد. برخی پزشکان به تبلیغ خدمات خود دست زدند و فعالیت های آنان تا قرن ۱۹ یعنی زمانی که سقط جنین هم در آمریکا و هم در بریتانیا ممنوع شد، تحت کنترل و نظارت گسترده قرار نداشت. گروه های مرتبط با کلیسا و نیز پزشکان در جنبش های ضدِ سقطِ جنین شدیداً تأثیرگذار بوده اند. در آمریکا، تا حدود ۱۹۳۰سقط جنین از زایمان به مراتب خطرناک تر بود، در این زمان بهبود فزاینده شیوه های سقط جنین نسبت به زایمان، موجب امن تر شدن سقط جنین می شد[یادداشت۴]. اتحاد جماهیر شوروی (۱۹۱۹)، ایسلند (۱۹۳۵) و سوئد (۱۹۳۸) از اولین کشورهایی بودند که برخی یا همه اشکال سقط جنین را قانونی کردند. در آلمانِ نازیِ ۱۹۳۵، قانونی تصویب شد که به موجب آن سقط جنین برای کسانی که «به طور ارثی بیمار» تلقی می شدند، مجاز شمرده می شد، در حالی که زنانی که به نژاد آلمان تعلق داشتند، به ویژه، از سقط جنین منع می شدند.

هرسال در جهان حدود ۲۰۵ میلیون بارداری اتفاق می افتد. بیش از یک سوم آن ها ناخواسته هستند و در حدود یک پنجم به سقط جنین عمدی ختم می شوند. بیشتر سقط ها ناشی از بارداری های ناخواسته می باشند. یک بارداری می تواند به طور خودخواسته به شیوه های گوناگون به سقط جنین بینجامد. شیوهٔ انتخاب شده معمولاً به سن رویان یا جنین وابسته است، که اندازه اش در جریان بارداری رشد می کند. هم چنین ممکن است روش های ویژه ای با توجه به قانون، دسترس پذیری در منطقه، و ترجیح پزشک یا بیمار انتخاب گردد.
دلایل انجام سقط های عمدی:

سقط جنین ناخواسته یا غیرعمدی، خروج ناخواسته رویان یا جنین پیش از هفتهٔ بیستم تا بیست و دوم بارداری است. چنانچه بارداری پیش از سی و هفت هفته خاتمه یابد و منجر به تولد نوزادی زنده گردد، «تولد زودرس» یا «پیش از موعد» تلقی می شود. جنینی که پس از حیات یافتن، در رحم یا در زمان وضع حمل بمیرد، عموماً با اصطلاح «جنین مرده به دنیا آمد» شناخته می شود. تولد پیش از موعد و زایمانِ جنین مرده، عموماً سقط جنین تلقی نمی شوند، اگرچه استفاده از این اصطلاحات گاهی با یک دیگر هم پوشانی پیدا می کند.
تنها۳۰ تا ۵۰ ٪ از لقاح ها، سه ماهه اول را با موفقیت پشت سر می گذارند، حجم قابل توجهی از آن دسته از لقاح ها که به ثمر نمی رسند، پیش از آن که زن از عمل لقاح مطلع شده باشد، از بین می روند و بسیاری از بارداری ها پیش از آنکه پزشکان توانایی تشخیص رویان را داشته باشند خاتمه می یابند. در بررسی از حداقل ۵۰ ٪ از بارداری های زود خاتمه یافته، شایع ترین دلیل سقط جنینِ غیرعمدی در طول سه ماهه اول بارداری، اختلالات کروموزومی است[۱۰][۱۶]، از جمله سایر دلایل می توان به بیماری های عروقی (همچون لوپوس)، دیابت، سایر مشکلات هورمونی، عفونت و اختلالات رحمی اشاره کرد. بالا رفتن سن مادری و سابقه بیمار در سقط غیرعمدی جنین، به عنوان دو عامل اساسی مرتبط با افزایشِ ریسکِ سقطِ غیرعمدی شناخته می شوند. سقط جنین غیرعمدی، هم چنین ممکن است در نتیجه تروما یا ضربه اتفاقی نیز رخ دهد.

خطرات بهداشتی سقط جنین بستگی به این دارد که آیا روش انجام، بدون خطر یا غیربهداشتی است. سازمان جهانی بهداشت سقط جنین ناامن را روشی تعریف می کند که افراد غیر ماهر، با وسایل خطرناک یا در مراکز غیر بهداشتی انجام می دهند. سقط جنینی که در کشورهای توسعه یافته مطابق با قوانین انجام می شود، جزو کم خطرترین عمل های پزشکی است. در ایالات متحده، خطر مرگ مادران از سقط جنین ۰٫۵۶ در هر صدهزار سقط جنین است و حدود ۱۲٫۵ بار امن تر از زایمان (۷٫۰۶ مرگ و میر مادران در هر صدهزار تولد زنده) می باشد. خطر مرگ و میر مرتبط با سقط جنین با افزایش سن حاملگی افزایش می یابد، اما هنوز پایین تر از زایمان در ۲۱ هفتگی حاملگی است.

سقط جنین ناامن علت عمده ای از آسیب و مرگ در میان زنان در سراسر جهان است. اگر چه داده ها مبهم هستند، تخمین زده می شود که سالانه حدود ۲۰ میلیون سقط جنین نا امن انجام می شوند، که ۹۷ ٪ آن در کشورهای در حال توسعه رخ می دهد.[۱] نتیجه سقط جنین غیربهداشتی، سالانه حدود ۶۸۰۰۰ مرگ و میر و میلیون ها آسیب است. اعتقاد بر این است که شرایط قانونی سقط جنین نقش عمده ای در میزان سقط جنین ناامن دارد. به عنوان مثال، در سال ۱۹۹۶ قانونی کردن سقط جنین در آفریقای جنوبی تأثیر مثبت و فوری، حدود ۹۰ درصد کاهش، در میزان عوارض مرتبط با سقط جنین، و مرگ و میر ناشی از سقط جنین داشت. سازمان بهداشت جهانی با تأکید بر قانونی کردن سقط جنین، آموزش پرسنل پزشکی، و حصول اطمینان از دسترسی به خدمات بهداشت باروری از رویکرد سلامت عمومی حمایت می کند.

برخی مطالعات ارتباط بین سقط و سرطان پستان را نشان داده اند. طرفداران ارتباط علیتی بین این دو معتقدند که وقفه در رشد طبیعی پستان در دوران بارداری سلول های نابالغی را ایجاد می کند که بیشتر مستعد سرطان در سینه است. با این حال، جامعه علمی پس از بررسی شواهد و تحقیقات دقیق نتیجه گرفته است که چنین ارتباطی وجود ندارد. نهادهای مهم پزشکی، از جمله سازمان بهداشت جهانی، مؤسسه ملی سرطان ایالات متحده، انجمن سرطان و… همه به این نتیجه رسیدند که سقط جنین، سرطان پستان ایجاد نمی کند. مفهوم یک ارتباط علیتی بین سقط جنین عمدی و سرطان پستان در حال حاضر عمدتاً توسط گروه های طرفدار زندگی ترویج می شود.

توافق کنونی علمی بر آن است که هیچ رابطه علت و معلولی بین سقط جنین و مشکلات سلامت روانی وجود ندارد. انجمن روانشناسی آمریکا بر اساس شواهد علمی موجود، به این نتیجه رسیده است که یک مرتبه سقط جنین تهدیدی برای بهداشت روانی زنان نیست، و مشکلات سلامت روانی در این زنان بعد از سقط در سه ماهه اول بیشتر از مشکلات پس از حاملگی ناخواسته نیست.
برخی مطالعات با نتیجه گیری فوق مخالف است، و معتقد است که افزایش قابل توجهی در مشکلات روحی و روانی پس از سقط وجود دارد. با این حال، این مطالعات به دلیل نادیده گرفتن سابقه اختلالات روانی، شدت یا عدم هرگونه از این اختلالات، یا انتخاب نادرست گروه های شاهد به دلیل نادیده گرفتن متغیرهای مداخله گر در آن ها از سوی پژوهشگران و سازمان های حرفه ای مورد انتقاد قرارگرفته اند.

تعداد سقط جنین انجام شده در سراسر جهان بین سال های ۱۹۹۵ و ۲۰۰۳ از ۴۵ میلیون به ۴۱ میلیون نفر کاهش یافته است، که به معنی کاهش در میزان سقط جنین از ۳۵ به ۲۹ در هر ۱۰۰۰ زن است. بیشترین کاهش در کشورهای توسعه یافته با کاهشی از ۳۹ به ۲۶ در هر ۱۰۰۰ زن در مقایسه با کشورهای در حال توسعه، که کاهشی از ۳۴ به ۲۹ در هر ۱۰۰۰ زن رخ داده است. از مجموع حدود ۴۲ میلیون سقط جنین، ۲۲ میلیون ایمن رخ داده است و ۲۰ میلیون مخفیانه و غیربهداشتی است.
به طور میانگین، فراوانی سقط جنین در کشورهای در حال توسعه (که در آن سقط جنین به طور کلی محدود است) به فراوانی در کشورهای توسعه یافته (که در آن سقط جنین به طور کلی بسیار کمتر محدود است) شباهت دارد. اندازه گیری میزان سقط جنین در مکان هایی که سقط جنین در آن ها غیرقانونی هستند، بسیار دشوار است به عقیده مؤسسه گات ماچر و صندوق جمعیت سازمان ملل متحد، میزان سقط جنین در کشورهای در حال توسعه تا حد زیادی به علت عدم دسترسی به روش های ضدبارداری مدرن می باشد؛ با فرض هیچ تغییری در قوانین سقط جنین، با دسترسی به روش های ضدبارداری سالانه حدود ۲۵ میلیون سقط جنین کمتر رخ می دهد، از جمله تقریباً ۱۵ میلیون کمتر سقط جنین ناامن.
بروز سقط جنین عمدی به صورت منطقه ای متفاوت است. برخی از کشورها، از جمله بلژیک (۱۱٫۲ از ۱۰۰ حاملگی شناخته شده) و هلند (۱۰٫۶ در ۱۰۰)، نسبت پایینی از سقط جنین عمدی داشته اند. برخی دیگر مانند روسیه (۶۲٫۶ از ۱۰۰) رومانی (۶۳ از ۱۰۰) و ویتنام (۴۳٫۷ از ۱۰۰) نسبتی بالا داشته اند (داده های سه کشور اخیر کاملاً مجهول است). نسبت جهانی تخمین زده شده ۲۶ درصد بود، میزان جهانی—۳۵ در هر ۱۰۰۰ زن.

میزان سقط جنین به مرحله بارداری و روش انجام آن بستگی دارد. در سال ۲۰۰۳، مراکز کنترل و پیشگیری بیماری (CDC) گزارش کرد که ۲۶ ٪ از سقط جنین ها در حاملگی کمتر از ۶ هفته، ۱۸ درصد در ۷ هفته، ۱۵ درصد در ۸ هفته، ۴٫۱ درصد در ۱۶ … تا۲۰ هفته و ۱٫۴ ٪ در بیش از ۲۱ هفته رخ داده است. ۹۰٫۹ ٪ از سقط ها از طریق «کورتاژ» (مکش- آسپیراسیون، اتساع و کورتاژ، اتساع و تخلیه)، ۷٫۷ ٪ به وسیلهٔ دارو (میفه پریستون)، ۰٫۴ ٪ با «تزریق داخل رحمی» (محلول نمکی یا پروستاگلندین)، و ۱٫۰ ٪ از طریق «روش های دیگر» (از جمله سزارین و هیسترکتومی) انجام شده است. طبق نظر CDC، با توجه به مشکلات جمع آوری اطلاعات، داده ها باید به صورت تجربی مشاهده گردند و برخی از مرگ و میرهای جنین در بیش از ۲۰ هفتگی ممکن است مرگ و میر طبیعی باشند که به خاطر خارج نمودن جنین با همان روش سقط جنین عمدی به اشتباه تحت عنوان سقط جنین گزارش شده اند.
مؤسسه گات ماچر ۲۲۰۰ مورد اتساع کامل و تخلیه مکشی را طی سال ۲۰۰۰ در ایالات متحده برآورد کرده است، این تعداد ۰٫۱۷ ٪ از تعداد کل سقط جنین انجام شده در آن سال است. به طور مشابه در انگلستان و ولز در سال ۲۰۰۶، ۸۹ درصد از سقط ها در ۱۲ هفتگی یا کمتر از آن، ۹ درصد بین ۱۳ تا ۱۹ هفتگی، و ۱٫۵ ٪ در بیش از ۲۰ هفتگی بارداری انجام شده است. ۶۴ ٪ از سقط های گزارش شده به روش دمیدن هوا، ۶ درصد توسط E & D، و ۳۰ ٪ دارویی بود.

مطالعه ای که در سال ۱۹۹۸ در ۲۷ کشور دربارهٔ دلایل زنان برای خاتمه بارداری انجام شد نشان داد شایع ترین دلیل زنان برای سقط جنین، به تعویق انداختن بچه دار شدن به زمان مناسب تر یا تمرکز قوا و منابع بر روی کودکان موجود بود. شایع ترین دلایل عوامل اجتماعی - اقتصادی بودند مانند ناتوانی در پرداخت هزینه کودک از جمله هزینه های مستقیم برای تربیت فرزند یا از دست دادن درآمد هنگام مراقبت از فرزند، عدم حمایت از سوی پدر، عدم توانایی مالی برای داشتن کودکان اضافی، تمایل به ارائه تحصیل برای کودکان موجود، اختلال در تحصیل، مشکلات رابطه با شوهر و ذکر این که او بیش از حد جوان و بیکار است. مطالعه ای در سال ۲۰۰۴ که در آن زنان آمریکایی در کلینیکی پرسشنامه ای را پاسخ دادند نتایج مشابهی داشت. بررسی سال ۱۹۹۸ خطر برای سلامت مادران را دلیل اصلی با نسبت ۵–۱۰ درصد در هفت کشور و ۲۰–۳۸ ٪ در سه کشور (کنیا، بنگلادش و هند) عنوان کرد. در گزارش ۱۹۹۷ ایالات متحده، سلامت مادران «مهم ترین دلیل» ۳٪ از زنان و نگرانی از سلامت جنین دلیل ۳٪ دیگر عنوان شد. در سال ۲۰۰۴ در نظر سنجی در آمریکا ۱٪ از زنانی که سقط جنین داشتند در نتیجه تجاوز باردار شده بودند و ۰٫۵ ٪ در اثر زنای با محارم. مطالعه ای در سال ۲۰۰۲ در آمریکا به این نتیجه رسید که ۵۴ ٪ از زنانی که سقط جنین داشتند هنگام باردار شدن از یکی از روش های ضدبارداری استفاه می کردند در حالیکه ۴۶ ٪ از این روش ها استفاده نمی کردند. ۴۹ ٪ از افراد از کاندوم، استفاده ناپایدار و ۷۶ ٪ از آن ها قرص ضد حاملگی خوراکی ترکیبی مصرف کرده بودند؛ ۴۲ ٪ از کسانی که کاندوم استفاده کرده بودند عدم موفقیت را در نتیجه لغزش یا پارگی عنوان کردند. مؤسسه گات ماچر تخمین زده است که ""اکثر سقط جنین ها را در ایالات متحده زنان اقلیت ها انجام می دهند ""چون زنان اقلیت ""میزان بسیار بالاتری از بارداری ناخواسته دارند.""
برخی از سقط جنین ها در نتیجه فشارهای اجتماعی است. از جمله ندادن حق به افراد معلول برای داشتن فرزند، اولویت برای کودکانی از جنس خاص، تقبیح مادران مجرد، حمایت اقتصادی ناکافی از خانواده ها، عدم دسترسی یا نفی روش های پیشگیری از بارداری یا تلاش در جهت کنترل جمعیت (مانند سیاست تک فرزندی در چین). گاهی اوقات این عوامل می تواند به سقط جنین اجباری یا سقط جنین جنس انتخابی منجر شود.

به دنبال قانونی شدن سقط جنین در ایالات متحده در اوایل دههٔ ۱۹۷۰، میزانِ بزهکاری در این کشور به طور ناگهانی و جدی کاهش یافت. این کاهش در حول وحوش سال ۱۹۹۰ ظاهر شد، یعنی ۱۷ سال پس از قانونی شدن سقط جنین در این کشور. البته اینکه کودکانِ ناخواسته، غالباً تبدیل به بزرگسالانی ناتوان [و در نتیجه غالباً مشکل دار و مشکل ساز] می شوند از مدت ها قبل شناخته شده بود. با اینکه وجود «همبستگی» بین دو «متغیر»، لزوماً نشان دهندهٔ «رابطهٔ علی» بین آن دو نیست اما برخی دانشمندان علوم اجتماعی، با تحلیل آماری حجمِ بالایی از داده ها به این نتیجه رسیده اند که در دسترس بودن امکانِ سقط جنین، فاکتور مهمی در کاهشِ متعاقب در میزانِ بزهکاری بوده است.

گاهی اوقات زنان برای خاتمه دادن به دورهٔ بارداری خود به شیوه های ناامن متوسل می شوند، به خصوص زمانی که عمل سقط جنین، محدودیت قانونی نیز به همراه داشته باشد. حدود یک مورد از هشت مرگ و میر مرتبط با حاملگی، در سراسر جهان، به سقط جنین ناامن مربوط می شود.
تعریف سازمان بهداشت جهانی(WHO) از سقط جنین ناامن ""روش انجام عمل سقط جنین توسط افراد فاقد مهارت های لازم ویا انجام این عمل در محیط هایی با حداقل استانداردهای پزشکی یا دارا بودن هر دو این شرایط ""است. سقط جنین ناامن ممکن است از طریق خود زن یا توسط فرد دیگری بدون آموزش های پزشکی، یا توسط عامل حرفه ای در محیطی با شرایطی زیر استانداردهای لازم انجام بگیرد.
قانونی بودن سقط جنین یکی از عوامل اصلی ایمنی آن است. محدودیت های قانونی مربوط به سقط جنین با نرخ بالایی از سقط جنین های ناامن همراه است. علاوه براین، عدم دسترسی به راه های امن و مؤثر پیشگیری از بارداری، منجر به سقط جنین ناامن می شود. برآورد شده است که اگر برنامه های مربوط به تنظیم خانواده و خدمات بهداشتی، در سطح جهانی، به راحتی قابل دسترس خانواده ها باشد، بروز سقط جنین ناامن می تواند ۷۳ درصد کاهش یابد، بدون آنکه تغییری در محدودیت های قانونی مربوط به سقط جنین ایجاد شود.
چهل درصد زنان جهان قادرند به امکانات درمانی و انتخابی سقط جنین در دوره حاملگی دسترسی پیدا کنند. در حالی که به ندرت در سقط جنین امن مرگ و میر یافت می شود، ۷۰۰۰۰ مرگ و میر و ۵ میلیون معلولیت در هر سال، نتیجه سقط جنین ناامن است. عواقب مربوط به سقط جنین در حدود ۱۲ درصد مرگ مادران در آسیا، ۲۵ درصد در آمریکای لاتین و ۱۳ درصد در کشورهای جنوب صحرای آفریقا، محاسبه شده است. تخمین زده شده است که حدود ۲۴ میلیون زن دچار ناباروری ثانویهٔ ناشی از سقط جنین ناامن می شوند. اگر چه نرخ جهانی سقط جنین از ۶/۴۵ میلیون نفر در سال ۱۹۹۵ به ۶/۴۱ میلیون نفر در سال ۲۰۰۳ کاهش یافته است، با این حال روش های ناامن همچنان ۴۸٪ کل روش های سقط جنین انجام شده در سال ۲۰۰۳ را تشکیل می دادند. دسترسی به برنامه های تنظیم خانواده، آموزش بهداشت، و بهبود در مراقبت های بهداشتی در طول و بعد از سقط جنین توصیه می شود تا به درستی به این پدیده رسیدگی شود.

در حال حاضر قوانین مربوط به سقط جنین متفاوت هستند. در سرتاسر جهان حساسیت های مذهبی، اخلاقی و فرهنگی در تلاشند تا قوانین سقط جنین را تحت تأثیر خود قرار دهند. حق زندگی، حق آزادی و حق باروری سالم موارد عمدهٔ حقوق بشری هستند که گاهی اوقات به عنوان توجیهی برای وجود یا عدم وجود قوانین سقط جنین استفاده می شوند. در حوزه های قضائی که سقط جنین قانونی است، قبل از سقط جنین می بایست الزاماتی رعایت شوند. این الزامات معمولاً وابسته به سن جنین می باشند، در این رابطه یکی از دوره های سه ماههٔ بارداری مورد بررسی قرار می گیرد. در مواقع ضروری محدودیت های بسیاری لغو می شوند. برخی از حوزه های قضائی، در مواردی این چنینی، قبل از اعمال قانون باید برای مدتی در انتظار بمانند: جهت تکمیل شدن اطلاعات در رابطه با رشد جنین یا تماس با پدر و مادر متقاضی جوانی که درخواست سقط جنین کرده است.[ حوزه های قضائی دیگر ممکن است از زن، رضایت پدر جنین را مطالبه کنند. این گروه از دست اندرکاران، بیماران را از خطرات احتمالی ای که در فرایند سقط جنین محتمل است، آگاه می کنند، و مقامات پزشکی هم تصدیق می کنند که سقط جنین یا با روش طبی انجام می گیرد یا الزامی اجتماعی دارد.
دیگر حوزه های قضایی به طور کامل سقط جنین را ممنوع کرده اند. با این حال، بسیاری، اما نه همه، در مواردی هم چون تجاوز جنسی، زنای با محارم، یا خطر حیات و سلامتی زن باردار، سقط جنین مجاز است. در کشورهایی که در آن ها سقط جنین به طور کامل ممنوع شده است، مانند نیکاراگوئه، می توان به افزایش مرگ مادران که به طور مستقیم یا غیرمستقیم ناشی از بارداری می باشد، اشاره کرد. در برخی از کشورها مانند بنگلادش که سقط جنین به طور اسمی ممنوع شده است، هم چنین ممکن است درمانگاه ها سقط جنین را در قالب خدمات بهداشت و درمانی مربوط به مشکلات دورهٔ قاعدگی، انجام دهند. در جاهایی که سقط جنین غیرقانونی است یا اینکه انگ اجتماعی سنگینی به همراه دارد، زنان باردار ممکن به گردشگری پزشکی روی آورند و به کشورهایی سفر می کنند تا در آنجا بتوانند به بارداری خود خاتمه دهند. زنانی هم که قادر به سفر نیستند به ناچار به ارائه دهندگان سقط های غیرقانونی متوسل می شوند یا اینکه خود تلاش می کنند تا به هر نحوی سقط جنین را انجام دهند.
در کشورهایی که سقط جنین به طور کلی ممنوع نیست، خدمات پیش گیری از بارداری قابل دسترس می باشد و همچنین، گاهی اوقات در کشورهایی هم که سقط جنین در آن ها ممنوع است، همچون شیلی، این خدمات دردسترس است. این موجب شده است تا چالش هایی در رابطه با ساخت اشکال خاصی از قرص های ضدبارداری اضطراری که موجب سقط جنین می شود، را برای برخی از گروه های حامی زندگی به وجود آورد.

سونوگرافی و آمنیوسنتز به پدر و مادر اجازه می دهد تا از ماهیت جنسیت فرزند خود، قبل از زایمان آگاه شوند. پیشرفت این تکنولوژی به سقط جنین های انتخابی منجر شده است که سقط جنین با توجه به نوع جنسیت رویان انجام می شود، این نوع سقط انتخابی در مورد جنس ماده بسیار شایع است.
عنوان می شود که انتخاب جنسی در سقط جنین ممکن است تا حدی مسئول نابرابری های قابل توجه بین نرخ تولد فرزندان پسر و فرزندان دختر، در بعضی از نقاط جهان باشد. اولویت برای داشتن کودکان پسر و استفاده از سقط جنین برای محدود کردن تولد دختران در بسیاری از نقاط آسیا از جمله چین، تایوان، کره جنوبی و هند گزارش شده است. در هند نقش اقتصادی مردان، هزینه های مرتبط با تأمین جهیزیه و همچنین وجود برخی نقش های فرهنگی سنتی که بر عهده مردان گذاشته شده است چون تشییع جنازه توسط خویشاوند نزدیک مرد، منجر به اولویتِ داشتن فرزند پسر به دختر شده است. در دسترس بودن گستردهٔ انجام تست های تشخیصی در طول سال های ۱۹۷۰ تا ۱۹۸۰ منجر به تبلیغات به منظور سرمایه گذاری در خدماتی گردید که ""سرمایه گذاری ۵۰۰ روپیه [برای تشخیص جنسی]، ذخیره ۵۰۰۰۰ روپیه [برای جهیزیه] در آینده ""نامیده می شد.
در سال ۱۹۹۱ نسبت جنس مرد به زن در هند از هنجار بیولوژیکی خود که ۱۰۵ به ۱۰۰ بود به حدود ۱۰۸ به ۱۰۰ منحرف شد. محققان ادعا می کنند که بین سال های ۱۹۸۵ و ۲۰۰۵ در حدود ۱۰ میلیون جنین دختر مورد انتخاب سقط جنین قرار گرفته بودند. دولت هند در سال ۱۹۹۴ ممنوعیت سقط جنین انتخابی قبل از وضع حمل را به تصویب رساند و در سال ۲۰۰۲ آن را به طور رسمی ممنوع اعلام کرد. و در حال حاضر سقط جنین جز در مواردی که سلامتی مادر در خطر باشد، ممنوع است.
در جمهوری خلق چین نیز ترجیحِ داشتن فرزند پسر به دختر ریشه های تاریخی دارد. اجرای سیاست تک فرزندی در سال ۱۹۷۹ در پاسخ به نگرانی های افزایش جمعیت، منجر به افزایش نابرابری در نسبت جنسی شد. این نابرابری در اثر دور زدن قانون، توسط پدر و مادرهایی که از آزادی سقط جنین در جهت سقط جنین دختران ناخواسته شان استفاده می کردند، به وجود می آمد. این احتمال بسیار زیاد است که سقط جنینِ جنس انتخابی، بر روی افزایش نسبت نرخ تولد مرد به زن که ۱۱۷ به ۱۰۰ در سال ۲۰۰۲ گزارش شده، مؤثر بوده است. این روند به طور برجسته تری در مناطق روستایی گزارش شده: بالاترین آمار با ۱۳۰ به ۱۰۰ در گوانگدونگ و ۱۳۵ به ۱۰۰ در هاینن بوده است. ممنوعیت سقط جنین انتخابی در سال ۲۰۰۳ به تصویب رسید

در میان ۲۸ کشور عضو اتحادیه سقط جنین در ۲۴ کشور در هفته های اول بارداری و اغلب تا پیش از هفته دوازدهم به طور کامل قانونی است و بنا به درخواست مادر صورت می پذیرد. با این وجود در برخی کشورها همچون ایرلند شمالی، لهستان و فنلاند سقط جنین تنها تحت شرایط خاص صورت می گیرد.

مواردی از اعمال خشونت، علیه کسانی که اقدام به انجام سقط جنین می کنند و همچنین ارائه دهندگان امکانات مربوط به سقط جنین، مشاهده شده است. خشونت علیه سقط جنین توسط منابع دولتی و علمی به عنوان عملی تروریستی طبقه بندی شده است.

مشاور دفتر سلامت خانواده وزارت بهداشت در روزنامه وطن امروز، در خرداد ۱۳۹۳ از وقوع روزانه هزار مورد سقط جنین در کشور خبر داد: ۱۵۰ تا ۳۵۰ هزار سقط جنین در طول سال اتفاق می افتد که از این میان ۱۲۰ هزار مورد اعلام کرده اند که فرزند نمی خواسته اند، ۱۰۰ هزار مورد بیمار بوده اند و ۲۰ تا ۳۶ درصد به دلیل مسائل اقتصادی رخ می دهد. محمد اسلامی مشاور فنی دفتر سلامت خانواده وزارت بهداشت با اشاره به سقط های غیرقانونی در کشور اظهار داشت: ۱۵۰ تا ۳۵۰ هزار سقط جنین در طول سال داریم به طوری که روزانه هزار مورد سقط اتفاق می افتد. وی به دلایل سقط جنین در ایران اشاره کرد و افزود: افزایش سن زن، افزایش سن همسر، فاصله بارداری زیاد پس از ازدواج، بارداری برنامه ریزی نشده و تمایل نداشتن به فرزندآوری از این دلایل است و اعتقادات مذهبی مهم ترین مانع برای انجام سقط گزارش شده اند. به گفته اسلامی، از ۲۲۰ هزار مورد در سال ۹۱، ۱۲۰ هزار مورد اعلام کرده اند که فرزند نمی خواسته اند، ۱۰۰ هزار مورد گفته اند بیمار بوده اند، ۲۰ تا ۳۶ درصد به دلیل مسائل اقتصادی بوده و ۵ درصد به دلیل تداخل با تحصیل گزارش شده است.

سقط جنین عمدی از نظر دین اسلام گناه می باشد و حتی در صورتی که جنین حاصل رابطه غیر مشروع باشد نیز این امر را مجاز نمی داند. بنا به نظر اکثر علمای ایران سقط جنین فقط در مواردی که یقین یا خوف خطر جدی وجود داشته باشد مجاز است. برخی از شرایطی که به استناد آن می توان به صورت قانونی در ایران سقط جنین کرد عبارتند از:

عباس آمیان مدیرکل پزشک قانونی استان کرمان، با اشاره به قانون سقط درمانی مصوب مجلس شورای اسلامی به ایسنا (شهریور ۱۳۹۳) گفت، ماده واحدهٔ سقط درمانی با تشخیص قطعی سه پزشک متخصص و تأیید پزشکی قانونی مبنی بر بیماری جنین که به علت عقب افتادگی یا ناقص الخلقه بودن موجب حرج مادر است یا بیماری مادر که با تهدید جانی مادر توأم باشد پیش از چهار ماه با رضایت زن مجاز به سقط است. وی ادامه داد، در غیر این صورت متخلفان از اجرای مفاد این قانون به مجازات های مقرر در قانون مجازات اسلامی می شوند. مدیرکل پزشک قانونی استان کرمان یادآور شد، پارسال موارد ارجاعی سقط درمانی به اداره کل پزشکی قانونی ۳۶۷ مورد بوده است که، نزدیک به ۱۶۷ مورد، منتج به صدور مجوز شده اند.

شنیده می شود بیشتر مراجعه کنندگان دختران جوانی هستند که بدون اینکه خانوادهٔ آن ها چیزی از این ارتباط بدانند مراجعه می کنند.

کلیسای کاتولیک به «حق زندگی» باور دارد و آموزه ها و اصول اعتقادی کلیسای کاتولیک در مخالف با عمل «سقط جنین» است."
673,تافتون,"نان تافتون یا تافتان نان تردی است که از خمیر فطیر یا خمیر «کم ورآمده» پخته می شود.

نان تافتون، نان سنتی مسطحی است که از آرد معمولی (سبوس گرفته) و آرد ستاره به نسبت لازم، آب، نمک، مخمر صنعتی یا خمیر ترش طی فرآیندهای تخمیر تهیه شده و پس از شکل دهی به صورت خاص خود بر روی سطح داغ پخته می شود. نان تافتون در گذشته بی نمک پخت می شد و به عنوان نان رژیمی برای بیماران دارای فشار خون مورد استفاده بوده است.

شکل ظاهر ی نان تافتون: قرص نان تافتون به شکل دا یره به قطر تقریبی ۴۰ سانتی متر به ضخامت ۳ الی ۴ میلی مترو به منظور پخت کامل و رسیدن حرارت به سطح دایره شکلی نان، سوراخ هایی را روی آن با پنجه دست یاچرخ دنده ایجاد می کنند و معمولاً در دو نوع تنور سنتی و دستگاهی و با اندازه های کوچک و بزرگ پخت می شود.

مواد لازم نان تافتون: مخلوطی از آرد کامل، آرد ستاره و مایه صنعتی یا خمیر ترشی که قبلاً توسط نانوا تهیه گردیده و مقداری در حدود ۲۰۰ گرم شیره خرما در هر ۱۰ کیلوگرم آرد و افزودنی های مجاز ا ست. خمیر را پس از به هم زدن با دست یا همزن به صورت چانه های ۴۲۰ الی ۵۰۰ گرمی درآورده و ضمن پهن و یکنواخت کردن خمیر توسط وردنه با د نده های مخصوص فلزی سوراخ سوراخ نموده و به کمک همان بالشتک (ناونده) به دیواره تنور چسبانده می شود."
678,زوال عقل,"زوال عقل یا دمانس (به لاتین: dementia) یا خِرَدسودگی در پزشکی و روان پزشکی، اختلال مزمن و گاهی حاد فرایندهای روانی به علت بیماری عضوی مغز که با تغییر شخصیت و موقعیت ناشناسی و اختلال در حافظه و داوری و اندیشه همراه است. شایع ترین نوع دمانس، زوال عقل سالخوردگی یا بیماری آلزایمر است. از دیگر عوامل ایجاد دمانس می توان به سکته مغزی، روان آشفتگی (دلیریوم) ناشی از سمی شدن بدن در اثر مواد مخدر و روان گردان و بیماری های ناشایع ولی معروف مانند جنون گاوی اشاره نمود. طبق تعریف، خردسودگی عبارت است از تخریب پیش رونده کارکردهای شناختی که در زمینه ای از هشیاری کامل (بدون وجود دلیریوم بسته به نوع عامل آن) بروز می کند. دمانس از علائم بیماری و به صورت مجموعه ای از عملکردی های بد بالینی شامل اختلالاتی در حافظه، زبان پریشی، تغییرات روان شناختی و روان پزشکی و مختل شدن فعالیت های روزمره تظاهر می یابد.

امروزه حدود ۱۲ میلیون نفر در جهان دمانس دارند و انتظار می رود که این تعداد در سال ۲۰۴۰ به ۲۵ میلیون برسد.
محققان سازمان جهانی آلزایمر (ADI) در گزارش سال ۲۰۱۵ خود در لندن پیش بینی کردند که شمار بیماران مبتلا به زوال عقل در جهان تا سال ۲۰۵۰ سه برابر و به ۱۳۱٫۵ میلیون نفر برسد. در انگلستان حدود ۶۳۷ هزار نفر علائم دمانس دارند و هزینه سالیانه مراقبت از آن ها ۱۷ میلیارد پوند (۷/۱۸ میلیارد یورو، ۷/۲۴ میلیارد دلار) است، که بیشتر از بیماری قلبی-عروقی (۴ میلیارد پوند)، سکته مغزی (۳ میلیارد پوند) و سرطان (۲ میلیارد پوند) است.
تحقیقات محققان انگلیسی حاکی از آن است که یک نفر از هر سه نفر متولدین سال ۲۰۱۵ میلادی در این کشور درصورت یافت نشدن راه هایی برای درمان زوال عقل در نهایت به اشکال مختلف این عارضه دچار خواهند شد. براساس این تحقیقات، ۲۷ درصد از پسران و ۳۷ درصد از دختران متولد سال ۲۰۱۵ میلادی در آینده در معرض بیماری زوال عقل، قرار دارند. به گفته محققان انگلیسی، به طور تقریبی ۳۲ درصد متولدین سال جاری میلادی در انگلستان در مراحلی از زندگی خود به بیماری ذهنی تحلیل برنده مبتلا خواهند شد.
شایع ترین نوع دمانس، آلزایمر نام دارد که ۵۰٪ تا ۶۰٪ بیماران مبتلا به دمانس را شامل می شود. از سایر انواع دمانس می توان از دمانس عروقی، دمانس ناشی از ضربه سر، دمانس وابسته به الکل، دمانس وابسته به انواع اختلالات حرکتی نظیر بیماری هانتینگتون و بیماری پارکینسون و دمانس ناشی از ایدز نام برد.

به طور کلی تشخیص دمانس بر اساس معاینه بالینی بیمار، از جمله معاینه وضعیت روانی و اطلاعات به دست آمده از خانواده، دوستان و غیره صورت می گیرد. بعضی از خصوصیات مشترک بین انواع دمانس ها عبارتند از:

تغییرات در شخصیت افراد مبتلا به دمانس به خصوص برای خانواده فرد ناراحت کننده است. خصوصیات شخصیتی فرد ممکن است در اثر دمانس تشدید شود. در ضمن فرد مبتلا به دمانس ممکن است درون گرا شود و اهمیتی به تأثیر رفتار خود بر دیگران ندهد.

حدود ۲۰ تا ۳۰٪ بیماران مبتلا به دمانس (در درجه اول بیماران مبتلا به آلزایمر) دچار توهم می شوند و ۳۰ تا ۴۰٪ آن ها هذیان دارند که عمدتاً از نوع پارانویا یا گزند است که عمدتاً ماهیت نامنظم دارد.

افسردگی و اضطراب تقریباً در ۴۰ تا ۵۰ ٪ بیماران مبتلا به دمانس نشانه عمده ای به حساب می آید
بیماران مبتلا به روان پریشی همچنین ممکن است بدون عامل برانگیزنده آشکار خنده یا گریه بیمارگون از خود نشان بدهند.

در بیماران مبتلا به دمانس علاوه بر زبان پریشی، کردار پریشی و ادراک پریشی نیز شایع است. همچنین حملات تشنجی، تظاهرات عصبی غیر معمول، رفلکس های ابتدایی مانند چنگ زدن و مکیدن نیز در این گونه افراد مشاهده می شود.

توانایی بیماران مبتلا به دمانس در نگرش انتزاعی کاهش می یابد.

در تشخیص دمانس نوع آلزایمر علاوه بر وجود اختلال حافظه، وجود یکی دیگر از اختلالات شناختی که در قبل ذکر شد الزامی است. همچنین این بیماری باید در عملکرد اجتماعی و شغلی فرد اختلال ایجاد کند.

علایم عمومی آن مشابه دمانس نوع آلزایمر است با این تفاوت که شواهد بالینی و آزمایشگاهی مبنی بر دلایل عروقی در مورد آن موجود است. در ضمن معمولاً سیر نزولی و پله پله در دمانس عروقی شایعتر از نوع آلزایمر است.

شش علت اصلی که DSM از آن ها نام برده شده است شامل:
در ضمن ردیف هفتمی نیز به درمان گر اجازه می دهد سایر اختلالات غیر روانی منجر به دمانس را در آن جای دهد.

مواد متداولی که می تواند منجر به دمانس شود در DSM از آن نام برده شده شامل موارد زیرمی شود:
در دمانس ناشی از الکل تشخیص افتراقی با نشانگان ورنیکه–کورساکوف و سنجش میزان ویتامین ب۱ ضروری است.


- آغاز یا تشدید نارسایی قلب- داروهای تجویزی، به ویژه داروهای ضد پارکینسون وسایر داروهای با خواص آنتی کولینرژیک- نوشیدنی الکل
- هیپوکسی یا ایسکمی عروق مغز
- عفونت های گوش، پوست، ریه و دستگاه ادراری
- اختلال افسردگی اساسی که دمانس را تقلید می کند
- کم خونی شدید در افراد بسیار مسن
- کمبود ویتامین ب۱۲ فولات
- کم کاری تیروئید- تومورهای مغزی با رشد تدریجی
- نارسایی کلیوی- هیدروسفالی ارتباطی
- سیفلیس- هیدروسفالی فشار معمولی
علاوه بر عوامل بالا ممکن است بیمار دچار پیری طبیعی شده باشد که با عدم تداخل قابل ملاحظه در رفتار اجتماعی وشغلی با دمانس قابل افتراق است. همچنین دلیریوم با شروع حاد، دوره کوتاه، تشدید شبانه علائم از دمانس قابل تمایز است. ضمن این که نباید احتمال اختلالات ساختگی یا تمارض را از نظر دور داشت.
همچنین با توجه به شباهت های نسبی این بیماری با اسکیزوفرنی و افسردگی اساسی، لازم است علایم تشخیصی به صورت دقیق و بالینی بررسی شود.

درمان رفتاری - شناختی در بیماران دچار دمانس خفیف تا متوسط برای غلبه بر «تفکر فاجعه نگر» (که در آن به تمام سختی ها به عنوان یک فاجعه نگاه می شود) مفید به نظر می رسد. «قالب بندی مجدد شناختی» می تواند در ایجاد راهبردهای کنار آمدن با مشکل در مراقبین بیماران نقش داشته باشند و ممکن است از رویکردهای حل مشکل یا مداخلات گروه های حمایتی برای آن ها مؤثرتر باشند. مطالعات موردی روی درمان رفتاری - شناختی در بیماران دچار دمانس نشان داده اند که چگونه یک رویکرد مبتنی بر فرد می تواند به تخفیف ترس از این که دیگران تشخیص را بفهمند، به کاهش افت سریع توانایی ها، پرهیز از رفتار خجالت آور در جامعه، و جلوگیری از حذف نقش بیمار در برنامه ریزی مراقبت ها کمک کننده باشد. تکنیک های مورد استفاده شامل ترکیبی از واقعیت گرایی، راهبردهای حافظه، و بازسازی مجدد هستند.
یکی از مشکلات اساسی در مورد افراد مبتلا به دمانس احساس از خود گذشتگی مراقب نسبت به بیمار است که منجر به احساس تنفر نسبت به خود و بیمار می شود. امروزه با کتاب هایی که مخصوص این گروه از پرستاران و افراد خانواده نوشته شده و همچنین روان دروانی های حمایتی و مشاوره های مستمر سعی در کاهش این گونه موارد است.
در زیر نمونه ای از درمان دارویی برای استفاده روزانه حالت های مختلف دمانس آمده است:
ترازودون ۳۰۰–۵۰ میلی گرم
بنزودیازپین ها، مانند لورازپام ۴–۵/۰ میلی گرم
کلومتیازول تا ۳ کپسول (۱۵–۵ میلی لیتر مایع)
مهارکننده های انتخابی بازجذب سروتونین، مانند سیتالوپرام ۲۰–۱۰ میلی گرم و سرترالین
۱۰۰ میلی گرم
همچنین والپروات سدیم۲۵۰ میلی گرم تا ۱ گرم، کاربامازپین ۳۰۰–۵۰ میلی گرم، مهارکننده های
کولین استراز (به ویژه ریواستیگمین ۶–۵/۱ میلی گرم در دمانس اجسام لوی)، پرومازین
۱۰۰–۲۵ میلی گرم را در نظر بگیرید
کوئتیاپین ۲۰۰–۲۵ میلی گرم
ریسپریدون ۲–۵/۰ میلی گرم
الانزاپین ۱۰–۵/۲ میلی گرم
آریپیپرازول ۱۵–۵ میلی گرم
در صورت وجود علایم افسردگی
مهارکننده های انتخابی بازجذب سروتونین مانند سیتالوپرام ۲۰–۱۰ میلی گرم و سرترالین
۱۰۰ میلی گرم
میرتازاپین ۴۵–۱۵ میلی گرم"
680,پرستار,"پرستار فردی که در زمینه اصول علمی و مهارتهای حرفه ای مراقبت، درمان و آموزش بیماران تحصیل کرده و در آن مهارت داشته باشد.

هرچند در گذشته به تمام مراقبین بیماران و ناتوانان پرستار می گفتند ولی امروزه پرستار فردی است که دارای تحصیلات دانشگاهی در این زمینه است. در ایران پرستارانی در مقاطع تحصیلی کارشناسی، کارشناسی ارشد و دکترای پرستاری وجود دارند. رشته های جدیدی در مقطع کارشناسی ارشد با مبنای پرستار وظیفه مدار راه اندازی شده است، همچنین آموزش مداوم پرستاران با همکاری سازمان نظام پرستاری در کل ایران عملیاتی شده است.

پرستار نمی تواند مرکز درمانی مستقلی داشته باشد بلکه در مراکز درمانی تأسیس شده مانند بیمارستان، درمانگاه یا مطب عضوی از تیم درمانی است. در ایران سازمان نظام پرستاری به عنوان سازمان صنفی پرستاران می باشد.

براساس استانداردها، می بایست تعداد پرستاران سه برابر تعداد پزشکان یا دو برابر تعداد تخت های بیمارستانی باشد یا در ازای هر هزار نفر جمعیت، سه پرستار وجود داشته باشد. همچنین استانداردهای جهانی نشان می دهد در بخش داخلی و جراحی، هر ۴ تا ۶ بیمار باید یک پرستار داشته باشند (که در ایران، هر ۱۲ بیمار یک پرستار دارند (چاپ در۱۳۸۹)).

آموزش پرستاری در ایران، بخصوص برای زنان، همواره دچار مشکلاتی بوده است. به طور مثال تا دهه ۱۹۵۰ میلادی، آموزش پرستاری برای زنان در ایران یک تابوی اجتماعی محسوب می گردید.

نخستین موسسه ای که به زنان ایران آموزش پرستاری ارائه می داد بیمارستان پرزبترین آمریکاییان در تهران از سال ۱۸۹۳ بود. مدارس دیگری در رشت (۱۹۲۴)، همدان (۱۹۲۷)، و کرمانشاه (۱۹۳۱) سپس تأسیس گردیدند. در سال ۱۹۳۶ بود که دانشگاه های کشور همانند: ارومیه، تبریز و سپس تهران آموزش پرستاری مدرن را در ایران آغاز کردند. دانشگاه شیراز نیز کار خود را در سال ۱۹۳۷ آغاز کرد. مدیریت و تدوین دوره های این موسسات بنا بر درخواست وزارت آموزش عالی کشور تماماً بر عهده متخصصین پرستاری از آمریکا واگذار گردید.

در سال ۱۹۵۶، نخستین کنفرانس سرتاسری آموزش پرستاری در ایران برگزار گردید که بسیاری از سیاستگذاری های آتی را باعث شد.

۱۴ مؤسسه آموزش عالی به سال ۱۹۶۹ در ایران رشته پرستاری را ارائه می کردند، اما تنها دانشگاه شیراز دوره چهارساله پرستاری ارائه می داد. دانشگاه شیراز به ویژه در زمینه آموزش پرستاری در کشور پیشرو بود و نخستین دانشگاهی بود که به پرستاران پروانه حرفه ای اعطا می کرد. همچنین تنها در دانشگاه شیراز بود که آموزش پرستاری به زبان انگلیسی ارائه می گردید.

مقام های خانه پرستار در ایران می گویند سالانه بیش از ۷۰۰ پرستار ایرانی کشور را ترک می کنند. در حال حاضر بیشتر پرستاران ایرانی به آمریکا، کانادا و استرالیا و امارات رفته و در آنجا حقوقی به مراتب بالاتر از ایران دریافت می کنند. خوب کمترین حقوق پرستاران با کمترین میزان تحصیلات در آمریکا، ۵۲ تا ۵۵ هزار دلار در سال است و بالاترین آن ۱۸۶ هزار دلار در سال (چاپ در۱۳۸۹). بالاترین حقوق پزشک، ۶۶۵ هزار دلار در سال بوده و کمترین حقوق پزشک ۱۱۷ هزار دلار در سال (چاپ در۱۳۸۹). در همان کشورها، حقوق پرستاران نیز حداکثر ۱۸۶ هزار دلار در سال، یعنی به نسبتی حدود ۳ تا ۴ برابر، اما در ایران این اختلاف گاهی به ۴۰۰ برابر می رسد. بنا به اعتقاد برخی از پزشکان، کارانهٔ پزشکان در اجرا همیشه بالاتر از پرستاران بوده است و طبیعی است با افزایش تعداد بیماران، کارانهٔ آن ها نیز افزایش پیدا می کند؛ ولی چون کارانه پرستاران مقداری حداقلی است، افزایش بیماران نیز تغییر چندانی در حقوق آنها ایجاد نمی کند. در مقابل برخی پرستاران اعتقاددارند آنهایی که کمتر کار می کنند حقوق بیشتری می گیرند، ولی پرستاران از حداقل حقوق برخوردار می شوند. در راستای جبران کمبود پرستار در مراکز درمانی، مجوز استفاده از دانشجویان پرستاری ترم شش به بعد داده شده است. با این ترتیبات فشار کاری پرستاران نیز کاهش یابد. الزام شرکت ها به بیمه کردن پرستاران، عقد قرارداد شفاف و با اطلاع طرفین (پرستاران و شرکت ها) و ارائه نسخه سوم قرارداد به پرستاران، از الزامات استخدام شرکتی پرستاران است.

بنابر خبری در ۱۳۹۳/۰۷/۰۸ با عنوان «دیپلمه هایی که ۶ ماهه پرستار می شوند!»، محمد شریفی مقدم عضو شورای عالی نظام پرستاری، تربیت کمک پرستار به بهانهٔ رفعِ کمبود نیروی پرستاری در بیمارستان هارا، «ظلم» مضاعف در حق بیماران می داند و معتقد است در حالی که دنیا به سمت پرستاری تخصصی و فوق تخصصی می رود، استفاده از افراد دیپلمه که بایک دوره آموزشی ۶ ماهه در مراکز درمانی حاضر می شوند، ظلم به بیماران است. محمد شریفی مقدم همچنین می گوید، به بهانه کمبود کادر پرستاری، سعی در احیای کمک پرستاری دارند، در حالی که موضوع تربیت کمک پرستار در اوائل دهه هفتاد یکبار مطرح شد که آن زمان با واکنش جامعه پرستاری مواجه گردید و منتفی شد."
691,خوب، بد، زشت,"خوب، بد، زشت یک فیلم درژانر وسترن اسپاگتی حماسی است که توسط سرجو لئونه در سال ۱۹۶۶ در ایتالیا ساخته شد. زبانی که بازیگران این فیلم به آن تکلم می کنند مخلوطی از ایتالیایی و انگلیسی است. این فیلم سومین (و آخرین) فیلم از ""سه گانهٔ دلار"" (Dollars Trilogy) سرجو لئونه است. این فیلم در حال حاضر در فهرست ۲۵۰ فیلم برتر تاریخ سینما در وب گاه IMDB با امتیاز ۸٫۸ از ۱۰، رتبهٔ نهم را به خود اختصاص داده است و به عنوان یکی از بهترین فیلم های وسترن و وسترن اسپاگتی تاریخ سینمای جهان شناخته می شود.

«خوب» (کلینت ایستوود، در فیلم، با نام «بلوندی») و «زشت» (ایلای والاک، در فیلم، با نام «توکو») با هم کار می کنند و با شگرد خاصی، به گول زدن کلانترهای مناطق مختلف و پول درآوردن از این راه می پردازند. «بد» (لی وان کلیف) آدمکشی حرفه ای است که به خاطر پول حاضر به انجام هر کاری است. «بد»، که در فیلم او را «اِنجل آیز (اِینجل آیز)» صدا می کنند، به دنبال گنجی است که در طی جنگ های داخلی آمریکا، به دست سربازی به نام «جکسون»، که بعدها به «کارسون» نامش را تغییر داده، مخفی شده است. خوب (بلوندی) و زشت (توکو) از وجود گنج خبر ندارند؛ ولی وقتی «زشت» طی درگیری ای که بین او و «خوب» اتفاق افتاده، تصمیم می گیرد او را در وسط بیابان بدون آب و درحالی که تشنه است بکُشد، آن ها اتفاقاً به بیل کارسون، سرباز کذایی، که در حال مردن است، برمی خورند. سرباز، نام قبرستانی را که پول در یکی از قبرهای آن دفن شده، وقتی خوب در آنجا نیست، به «توکو» می گوید؛ ولی سپس سرش پایین می افتد و چشم هایش بسته می شود. وقتی «توکو»، که مردی پول پرست و طمّاع است، می رود تا برای او آب بیاورد تا بتواند هرچه بیشتر او را زنده نگاه داشته و جای گنج را بفهمد، کارسون دهان باز می کند و نام قبر موردنظر را به «خوب» می گوید و جان می سپارد. حالا که هر سه از وجود گنج باخبرند، هر سه به دنبال آن می روند. «خوب» و «زشت» به خاطر اینکه هرکدام قسمتی از راز را می دانند، با هم کار می کنند. «اِنجل آیز» («بد»)، که هنوز هیچ کدام از نام ها را نمی داند، به طور اتفاقی با آن دو برخورد کرده و نام قبرستان را با شکنجه کردن «توکو» می فهمد. حال این «اِنجل آیز» است که با «خوب» کار می کند، و «توکو» از مسیر دیگری به راه خود ادامه می دهد…

ایده های فیلم نامه، فیلم برداری، و موسیقی مورد استفاده در فیلم ""خوب، بد، زشت"" بارها در فیلم ها یا آلبوم های موسیقیِ مختلف مورد استفاده قرار گرفته اند. به عنوان مثال، ایدهٔ ترکیب قاتل خونسرد، مرد طمّاع، و پلیس خوب در چندین فیلم ازجمله فیلم ""جایی برای پیرمردها نیست""، ساختهٔ برادران کوئن، مورد استفاده قرار گرفته است. از موسیقی متن فیلم نیز در فیلم های بسیاری ازجمله ""بیل را بکش""، ساختهٔ کوئنتین تارانتینو، استفاده شده است. همچنین گروه های موسیقی مانند متالیکا از بعضی از تم های مشهور این فیلم در کنسرت های خود استفاده کرده اند."
698,بانک سپه,"بانک سپه نخستین و بزرگترین بانک دولتی ایرانی است که اکنون سهام آن به طور کامل در اختیار دولت ایران است. این بانک در زمینه ارائه خدمات بانکداری خرد با ۱٫۸۰۰ شعبه و ۲٫۵۸۱ دستگاه خودپرداز در سراسر ایران فعالیت می کند و شعبه های بین المللی بانک سپه نیز در کشورهای آلمان، ایتالیا، فرانسه و بریتانیا مستقر هستند.

این بانک در سال ۱۳۰۴ با نام «بانک پهلوی قشون» بنیان گذاری شد و در سال نخست، امور مالی نظامیان ارتش ایران را انجام می داد. با گذشت یک سال، این بانک فعالیت خود را فراتر برده و تبدیل به یک بانک کشوری شد و آغاز به ساخت شعبه هایی در دیگر نقاط کشور کرد. در سال ۱۳۰۵، اساسنامهٔ تازهٔ بانک با نام «اساسنامه بانک پهلوی ایران» تهیه گردید که در آن، هدف این بانک، رفع احتیاجات ایران در امور تجاری و اقتصادی ذکر شده بود. پس از این اساسنامه که حالت بانک را به شکل کلی تغییر داد، بانک سپه در طول دهه ها فعالیت خود، به شکل پیوسته گسترش یافت و هم اکنون در جهان به عنوان یکی از بزرگ ترین بانک های ایرانی شناخته می شود.

در ماه های نخست سال ۱۳۰۴ خورشیدی، که هنوز تأثیر بخش های بازرگانی در حیات سیاسی کشور نمودی نداشت، نخستین بانک ایرانی با نام «بانک پهلوی قشون»، از محل وجوه بازنشستگی نظامیان و برای سامان دادن به امور مالی ارتش، با سرمایه ۳/۸۸۳/۹۵۰ ریال در جایی محدود «چند باب مغازه» تأسیس گردید. در ۲۴ اسفند همان سال نیز نخستین شعبه آن در رشت گشایش یافت. کمی بعد، در سال ۱۳۰۶، شعبه های دیگری در شهرهای مشهد و همدان گشایش یافت و در سال های ۱۳۰۷ و ۱۳۰۸ خورشیدی، شعبه های جدیدی در تبریز و قزوین شروع به کار کردند.

در تابستان سال ۱۳۰۷. کار بنای ساختمانی که برای ایفای نقش به عنوان مرکز بانک در نظر گرفته شده بود، به پایان رسید. این ساختمان در خیابان سپه تهران قرار داشت و در سال ۱۳۰۷، مورد بهره برداری قرار گرفت. همچنین بانک جهت امنیت بیشتر در بخش ترابری، چندین دستگاه اتومبیل و کامیون خریداری کرد و سازمانی را با عنوان «اتو بانک» به وجود آورد که کار حمل و نقل پست تهران، همدان، کرمانشاه و خانقین به آن واگذار شد.

در سال ۱۳۰۵، اساسنامهٔ تازهٔ بانک با نام «اساسنامه بانک پهلوی ایران» تهیه گردید که در آن ماهیت بانک به شکل کلی تغییر کرد، زیرا در اساسنامه سال ۱۳۰۴، هدف از تشکیل بانک، بهبود شرایط و رفع احتیاجات ارتشی ها بود، در حالی که در اساسنامه تازه، هدف این بانک، رفع احتیاجات ایران در امور تجاری و اقتصادی ذکر شده بود.

در پانزدهم دی سال ۱۳۱۶ خورشیدی، نام این بانک، به ""بانک سپه"" تغییر کرد و در سال ۱۳۲۱، دوباره بانک سپه تغییر نام داد و ""بانک تعاونی سپه"" نام گرفت؛ سپس در دی ماه سال ۱۳۳۴، بانک تعاونی سپه به شرکت سهامی با سرمایه ۳۷۰ میلیون ریال تبدیل گشت و اجازه انجام معاملات ارزی را دریافت کرد. در شهریور سال ۱۳۲۵ تیمسار سپهبد آق اولی برای مدیریت بانک سپه انتخاب شد و در اساسنامهٔ تازهٔ بانک که شامل ۶ فصل و ۳۸ ماده بود، نام بانک دوباره به ""بانک سپه"" تغییر یافت.

در سال ۱۳۴۰، شمار شعبه های بانک سپه در سراسر ایران، ۵۱ شعبه و مجموع معاملات آن بر اساس منابع کنونی، مبلغی حدود ۴ میلیارد ریال بوده است. در سال ۱۳۵۱، شمار شعبه های بانک سپه با افزایش چشم گیر، به ۴۵۰ واحد و میزان معاملات آن، بر اساس منابع کنونی، به مبلغ ۸/۳۰ میلیارد ریال رسید. در سال ۱۳۵۱، سپرده های بانک نیز به مبلغی معادل ۷/۹ میلیارد ریال رسیده بود. با تلاش دولت ایران قیمت نفت در بازارهای جهانی افزایش یافت و درآمد حاصل از فروش آن به رونق اقتصاد ایران کمک کرد. از سال ۱۳۵۱ به بعد، بانک سپه در صحنه رقابت بانک ها، برای به دست آوردن سود و بازدهی بیشتر به فعالیت پرداخت.

پس از پیروزی انقلاب ۱۳۵۷ ایران، همگی بانک ها را دولت جدید در اختیار گرفت. این بانک نیز بدون این که در بانک دیگری ادغام شود، از ارتش (وزارت دفاع ایران) منفک شده و مانند دیگر بانک های ایرانی، به عنوان یک بانک تجاری زیر نظر شورای عالی و مجمع عمومی بانک های ایران قرار گرفت. همچنین بر اساس اساسنامه مصوب مجمع عمومی بانک ها، بانک سپه بر اساس قانون ملی شدن بانک ها و لایحه قانونی شدن اداره امور بانک ها و مقررات درج شده در اساسنامه اداره شده و هدف آن ارائه خدمات بانکی در سراسر ایران و تسهیل امور بازرگانی داخلی و خارجی ذکر شده است. در سال ۱۳۹۷ گزارش هایی مبنی بر اینکه سهام این بانک باید در اختیار کارکنان ارتش ایران باشد، منتشر شد و از مالکیت دولت بر بانک انتقاد شد.

از دیدگاه بین المللی نیز این بانک واحدهای بانکی در کشورهایی چون آلمان، ایتالیا و فرانسه ایجاد کرده است و یک بانک بین المللی در انگلستان دارد. هم اکنون بانک سپه از نمای بین المللی خوبی برخوردار است و در جهان به عنوان یکی از بزرگ ترین بانک های ایرانی شناخته می شود.

براساس اطلاعیه بانک مرکزی ایران در تاریخ ۱۱ اسفند ۱۳۹۷، بانک های انصار، قوامین، حکمت ایرانیان، مهر اقتصاد و مؤسسه اعتباری کوثر در بانک سپه ادغام شدند. ادغام بانک های نظامی در بانک سپه انتقادهای فراوانی به همراه داشته است و برخی با اشاره به مشکلات آن بانک ها اعلام کردند که چرا باید چنین بانک هایی در بانک سپه، که یک بانک دولتی ملی است، ادغام شوند.

موزه سکه بانک سپه، یکی از غنی ترین و ارزشمندترین موزه های سکه در خاورمیانه است که در سال ۱۳۴۲، به منظور حفظ میراث فرهنگی و تاریخی کشور، توسط تیمسار آق اولی مدیرعامل وقت بانک سپه تأسیس گردید و با همکاری خانم ملک زاده بیانی، کارشناس سکه، با مطالعات دقیق علمی طی سنوات تنظیم و گردآوری شد.

مجموعه این موزه ادوار مختلف تاریخ ایران، از قدیم ترین دوران (از زمان لیدی ها) تا به امروز را در بر می گیرد. وجود مسکوکات، خود گویای واقعیت های بیشماری از ازمنه گذشته است، که نه تنها وقایع اقتصادی، اجتماعی، فرهنگی و همچنین خط، ظرافت هنری، نمایش طرح لباس، تزیینات سلاطین و مراسم مذهبی را به نمایش می گذارد، بلکه خود به بیان آن نیز می پردازد."
709,مایک تایسون,"مایک تایسون (زادهٔ ۳۰ ژوئن ۱۹۶۶ در بروکلین، نیویورک) مشت زن بازنشستهٔ آمریکایی است. وی جوان ترین قهرمان بوکس حرفه ای سنگین وزن و یکی از مشهورترین شخصیت های ورزشی دنیاست.

تایسون از سال ۱۹۸۵ وارد دنیای بوکس حرفه ای شد. در ۱۹۸۶ قهرمان دسته فوق سنگین شورای جهانی مشت زنی شد و سال بعد قهرمانی اتحادیه جهانی مشت زنی و فدراسیون بین المللی مشت زنی را هم به چنگ آورد و قهرمان بلامنازع جهان شد. در ۱۹۸۸ در یک مبارزه به یادماندنی در ۹۱ ثانیه مایکل اسپینکس را ناک اوت کرده و اولین شکست او را رقم زد و ۲۰ میلیون دلار جایزه مسابقه را برد. تایسون برای مدتی شکست ناپذیر به نظر می رسید تا این که در ۱۹۹۰ در مقابل جیمز داگلاس شکست خورد. او در سال ۱۹۹۲ به جرم تجاوز جنسی ۶ سال حبس محکوم شد و پس از ۳ سال از زندان آزاد شد. پس از آزادی از زندان گفته می شد که شخصیت او متحول شده است. خود تایسون می گفت که در زندان آثار مالکوم ایکس و کتاب های کمونیستی را مطالعه کرده و مسلمان شده است، و نام ملک عبد العزیز را برای خود انتخاب نمود.

تایسون در سال ۱۹۹۶ قهرمانی شورای جهانی مشت زنی و اتحادیه جهانی مشت زنی را پس گرفت ولی در همان سال از ایواندر هالیفیلد شکست خورد و یکی از عناوین قهرمانی خود را از دست داد. در ۱۹۹۷ در نبرد مجدد با هالیفیلد با گاز گرفتن و کندن بخشی از گوش ایواندر هالیفیلد جنجال جدیدی آفرید.

در ۱۹۹۸ در موسیقی هیپ هاپ .Second Round K.O حضور یافت.

در ۱۹۹۹ دوباره به مدت کوتاهی زندانی شد. در سال ۲۰۰۲ دوباره شانس بازپس گیری قهرمانی خود را به دست آورد. او در نشست خبری پیش از مسابقه با لنوکس لوئیس به رقیب خود حمله ور شد و بر روی رینگ در راند هشتم ناک اوت شد. تایسون در سال ۲۰۰۶ پس از دو باخت پیاپی به دنی ویلیامز و کوین مک براید، با رکورد ۵۸ مسابقه، ۵۰ بُرد (۴۴ ناک اوت)، ۶ باخت و ۲ مسابقه ناتمام از ورزش حرفه ای کناره گیری کرد.

وی در طول دوران حرفه ای خود تا سال ۲۰۰۶ میلادی درآمدی بالغ بر ۳۰۰ میلیون دلار کسب کرد، که بیشتر این درآمد در اثر سوء مصرف الکل از بین رفت به طوری که در سال ۲۰۱۶ مجله فوربس دارایی وی را حدود یک میلیون دلار تخمین زده بود.

از حضور او در نمایش های تلویزیونی می توان حضور دو دقیقه ای اش را در سریال آشنایی با مادر که از شبکهٔ سی بی اس پخش می شد، و همچنین حضور در پارت اول و دوم فیلم سینمایی خماری و حضور در فیلم سینمایی ایپ من۳ و بازی جدیدش در فیلم سینمایی کیک بوکسر۲ و فروشنده چینی و علاوه بر آن حضور در موزیک ویدیویی از امینم بنام گودزیلا(Monster) که در سال ۲۰۲۰ پخش شداشاره کرد.

مایکل جرارد تایسون در ۳۰ ژوئن ۱۹۶۶ در براونویل، بروکلین، نیویورک متولد شد. او یک برادر بزرگتر به نام رودنی دارد (متولد ۱۹۶۱) و یک خواهر بزرگتر به نام دنیس داشت که در فوریه ۱۹۹۰ در اثر حمله قلبی در ۲۴ سالگی درگذشت. پدر بیولوژیکی تایسون در شناسنامه اش به عنوان ""Purcell Tyson"" (که از جامائیکا بود) ذکر شده است، اما مردی که تایسون به عنوان پدرش شناخته شده بود جیمی کرکپاتریک بود. کرکپاتریک از گایر تاون، کارولینای شمالی (محله ای عمدتاً سیاه که به شهر شارلوت ضمیمه شده بود) بود، جایی که او یکی از برترین بازیکنان بیس بال آن محله بود. کرکپاتریک ازدواج کرد و یک فرزند پسر متولد شد بنام جیمی لی کرکپاتریک، نیمه برادر تایسون، که به بازی او در تیم فوتبال دبیرستان شارلوت در سال ۱۹۶۵ کمک می کند. در سال ۱۹۵۹، جیمی کرکپاتریک خانواده خود را ترک کرد و به بروکلین رفت و در آنجا با مادر تایسون، لورنا مای (اسمیت) تایسون آشنا شد. کرکپاتریک مرتباً در سالن های استخر، قمار می کرد و در خیابان ها ولو می شد. تایسون گفت: ""پدر من فقط یک مرد معمولی در خیابان بود که در دنیای خیابان ها گرفتار شد"". کیرکپاتریک در حدود زمان تولد مایک، مادر و خانواده تایسون را رها کرد و مادر تایسون به تنهایی از فرزندان مراقبت کرد. کرکپاتریک در سال ۱۹۹۲ در گذشت.

این خانواده در بدفورد-استویوزانت زندگی می کردند تا اینکه هنگامی که تایسون ۱۰ ساله بود فشار مالی آنها ملزم به نقل مکان به براونزویل کرد. مادر تایسون شش سال بعد درگذشت، و سرپرستی تایسون ۱۶ ساله را به مدیر بوکس و مربی Cus D'Amato که سرپرست قانونی وی بود، واگذار کرد. تایسون بعداً گفت، ""من هرگز مادرم را از دیدنم خوشحال و مفتخر نکردم: او فقط من را به عنوان یک بچه وحشی که در خیابان ها می پلکیدم، می دانست و با لباس های جدیدی به خانه می آمد که می دانست که من هزینه آن را نمی پردازم. هیچ وقت فرصتی برای صحبت با او یا اطلاع از او پیدا نمیکردید. از نظر حرفه ای، هیچ تاثیری ندارد، اما از نظر عاطفی و شخصی نیز خرد می شود.

در تمام دوران کودکی، تایسون در محله های اطراف پر از جرایم بسیار زیاد زندگی می کرد. طبق مصاحبه ای، اولین دعوای وی با جوانی بزرگتر انجام شده بود كه سر یكی از كبوترهای تایسون را کنده بود. تایسون بارها دستگیر شد و مرتکب جنایات کوچک و نبرد با کسانی شد که صدای بلند او را مسخره می کردند. در سن ۱۳ سالگی، ۳۸ بار دستگیر شده بود. او تحصیل را مدرسه پسران در تریون، جانستاون، نیویورک به پایان رسانید. توانایی و استعداد بوکس تایسون در آنجا توسط بابی استوارت، مشاور بازداشتگاه نوجوان و بوکسور سابق کشف شد. استوارت تایسون را به عنوان یک مبارز برجسته در نظر گرفت و چند ماه قبل از معرفی وی به کاس داماتو، او را آموزش داد. تایسون از دبیرستان به عنوان اینکه به سن جوانی رسیده بود اخراج شد. وی در سال ۱۹۸۹ دکترای افتخاری در ""نامه های انسانی"" را از دانشگاه ایالتی مرکزی دریافت کرد. کوین رونی (Kevin Rooney) بوکسور سابق و مربی نامدار تایسون را آموزش داد، و گاهی اوقات توسط تدی اطلس نیز به او کمک می کرد، اگرچه اطلس در ۱۵ سالگی توسط D'Amato برکنار شد. کوین رونی سرانجام تمام وظایف آموزشی این جنگنده جوان را بر عهده گرفت.

تایسون به عنوان آماتور، در بازیهای المپیک جوانان ۱۹۸۱ و ۱۹۸۲ موفق به کسب مدال های طلا شد، در سال ۱۹۸۱ ""جو کورتز"" را شکست داد و ""کلتون براون"" را در سال ۱۹۸۲ شکست داد. او دو بار به عنوان آماتور با هنری تیلمن (Henry Tillman) جنگید و هر دو را با رای داوران باخت. تیلمن در المپیک تابستانی ۱۹۸۴ لس آنجلس موفق به کسب3 طلای سنگین وزن شد.

قدم در راه ستاره شدن

تایسون اولین مسابقه حرفه ای خود را در ۱۸ سالگی در ۶ مارس ۱۹۸۵ در آلبانی نیویورک انجام داد. او از با ناک اوت فنی در راند اول هکتور مرسدس را شکست داد. او در سال اول خود به عنوان حرفه ای ۱۵ مبارزه داشت. تایسون در مبارزه های مکررش، ۲۶ مبارزه از ۲۸ مبارزه اول خود را با ناک اوت یا ناک اوت فنی پیروز شد. ۱۶ نفر از آنها در راند اول ناک اوت شدند. دایره حریفان وی به تدریج به حریفان گذری و مدعیان فرا مرزی افزایش یافت، حریفانی مانند جیمز تیلیس، دیوید ژاکو، جس فرگوسن، میچ گرین و مارویس فرازیر. خط پیروزی وی توجه رسانه ها را به خود جلب کرد و تایسون به عنوان قهرمان بزرگ بعدی سنگین وزن معرفی شد. داماتو (D'Amato) در نوامبر ۱۹۸۵ در اوایل زندگی حرفه ای تایسون درگذشت، برخی تصور می کنند که مرگ او عامل اصلی بسیاری از مشکلاتی بود که تایسون با پیشرفت زندگی و حرفه خود تجربه کرد.

اولین دوره تلویزیونی ملی تایسون در ۱۶ فوریه ۱۹۸۶ در هیوستون فیلد هاوس در تروی، نیویورک در برابر جسی فرگوسن، برگزار شد و توسط ABC Sports وشش داده شد. تایسون در راند پنجم فرگوسن را با یک ضربه آپرکات و شکستن بینی او ناک داون کرد. در راند ششم، فرگوسن در تلاش آشکار برای جلوگیری از خوردن ضربات بیشتر، شروع به نگه داشتن و مهار تایسون کرد. داور بعد از چندین بار توصیه به فرگوسن برای اطاعت از دستورات خود برای ترغیب او بهبوکس، در نهایت مبارزه را نزدیک به میانه راند ششم متوقف کرد. در ابتدا این مبارزه با رد صلاحیت (DQ) حریف برای تایسون حکم داده شد. پس از اعتراض گوشه تایسون، این حكم با ناک اوت فنی (TKO) به پیروزی ""تغییر یافت"".

در ماه ژوئیه همان سال، پس از ثبت شش پیروزی با ناک اوت دیگر، تایسون با مارویس فرازیر، رقیب سابق عنوان قهرمانی جهان در گلنس فالز، نیویورک در یکی دیگر از پخش های مستقیم ABC Sports، مبارزه کرد. تایسون به راحتی پیروز شد و در زنگ شروع بازی فرازیر را با یک ضربه شدید آپرکات در ثانیه ۳۰ام مبارزه، انداخت.

در ۲۲ نوامبر ۱۹۸۶، تایسون به عنوان اولین مبارزه خود، فرصت مبارزه در برابر تروور بربیک برای مسابقات قهرمانی سنگین وزن شورای جهانی بوکس (WBC) را بدست آورد. تایسون در راند دوم رای ناک اوت فنی (TKO) را به گرفت و در سن ۲۰ سال و ۴ ماه جوانترین قهرمان سنگین وزن در تاریخ شد. عملکرد غالب تایسون تحسین های بسیاری را به همراه داشت. دونالد ساندرز نوشت: ""هنر نجیب و مردانه بوکس می تواند حداقل از نگرانی در مورد آینده نزدیک خود رها شود، حالا [که] قهرمان سنگینی وزن پیدا کرده که میتواند در کنار دمپسی، تونی، لوئی، مارچیانو و علی بایستد"" (اشاره به اساطیر بوکس سنگین وزن).

تایسون تمامی بوکسورهای قدر ها را با قدرت خود مرعوب کرد و همراه با سرعت فوق العاده دست، دقت، هماهنگی و زمان بندی بود. تایسون همچنین توانایی های قابل توجه دفاعی داشت و با سبک خاصی که مربیش کاس داماتو آموزش داده بود، جلوی ضربات حریف خود پوشش دهد. تکنیک ضربات انفجاری (پانچ) تایسون در ضربات هوک یا آپرکات، نقش بزرگی در خرد کردن حریفان تایسون داشت: این به شالوده پاهای او اجازه می داد تا قدرت را به پانچ اضافه کند. در میان حرکاتی که شاید بتوان گفت این ضربه و تکنیک در اصل ""امضای"" حرفه ای تایسون است، ترکیب هوک راست و آپرکات راست به چانه حریف بود. با تریکب این دو ضربه تایسون توانست لورنزو بوید (Lorenzo Boyd)، جسی فرگوسن (Jesse Ferguson) و خوزه ریبالتا (José Ribalta) را ناک داون کرد.
قهرمان بلامنازع

انتظارات از تایسون بسیار زیاد بود، و او برای پیروزی در سری مسابقه های اتحادیه برای رده سنگین سنگین وزن آماده بود، تورنمنتی که بدون شک برای ساختن یک قهرمان سنگین وزن طراحی شده بود. تایسون در ۷ مارس ۱۹۸۷ در لاس وگاس، نوادا از عنوان خود در برابر جیمز اسمیت دفاع کرد. وی با به اتفاق آرا برنده شد و عنوان انجمن جهانی بوکس جهانی (WBA) اسمیت را به کمربند موجود خود اضافه کرد. وی در در ماه مه ناک اوت فنی و در راند ششم پینکلون توماس را شکست داد. در تاریخ ۱ اوت، وی عنوان فدراسیون بین المللی بوکس (IBF) تونی تاکر را در آرا دوجانبه دو طرفه ۱۱۹–۱۱۱، ۱۱۸–۱۱۳، و ۱۱۶–۱۱۲ از او گرفت. تایسون اولین سنگینی وزن شد که در یک زمان صاحب هر سه کمربند اصلی WBA ,WBC و IBF شد. نبرد دیگر، در اکتبر همان سال، با پیروزی تایسون در مقابل تایرل بیگز دارنده مدال طلای فوق سنگین وزن المپیک ۱۹۸۴، با ناک اوت در راند هفتم به پایان رسید.

در این مدت، تایسون مورد توجه شرکت بازی سازی Nintendo قرار گرفت. پس از مشاهده یکی از دعواهای تایسون، مدیرعامل نینتندو آمریکا، مینورو آراکاوا تحت تأثیر ""قدرت و مهارت"" این جنگنده قرار گرفت و باعث شد وی از این پیشنهاد بخواهد تایسون را در پورت آینده سیستم نینتندو سرگرمی Punch Out قرار دهد! بازی با Punch-Out مایک تایسون در سال ۱۹۸۷ توسط نینتندو به بازار ارائه شد که با استقبال خوبی روبرو شد و بیش از یک میلیون نسخه فروخته شد.

تایسون در سال ۱۹۸۸ سه مبارزه داشت. او در ۲۲ ژانویه ۱۹۸۸ با لری هولمز روبرو شد، قهرمان افسانه ای سابق با ناک اوت در راند چهارم شکست خورد. این تنها باخت با ناک اوتی بود که هولمز در طول ۷۵ دوره مسابقه حرفه ای خود متحمل شد. سپس در ماه مارس، تایسون با تونی توبس در توکیوی ژاپن به رقابت پرداخت و در پیروزی آسان طی ناک اوت در راند دوم در میان کارهای تبلیغاتی و بازاریابی قرار گرفت.

در تاریخ ۲۷ ژوئن ۱۹۸۸، تایسون با مایکل اسپینکز روبرو شد. مدافعان بوکس پیش بینی یک مبارزه سبک مبارزه تایتانیک بودند، در حالی که درگیری تهاجمی تایسون با مهارت ها و تکنیک های اسپینکز در تضاد بود. این مبارزه پس از ۹۱ ثانیه پایان یافت که تایسون در راند اول اسپینکز را پشت سر گذاشت. بسیاری این را اوج شهرت و توانایی بوکس تایسون می دانند.
محکوم به تجاوز، زندان و تغییر

تایسون در ژوئیه سال ۱۹۹۱ به جرم تجاوز به دختری ۱۸ ساله بنام دزیره واشینگتون در جزیره میس بلک رود، در اتاق هتلی در ایندیاناپولیس، دستگیر شد. دادگاه تجاوز جنسی تایسون از ۲۶ ژانویه تا ۱۰ فوریه ۱۹۹۲ در دادگاه عالی شهرستان ماریون صورت گرفت.

تأیید جزئی از داستان واشنگتن از طریق شهادت راننده تایسون، ویرجینیا فاستر، که وضعیت شوک دزیره واشنگتن را پس از این واقعه تأیید کرد، صورت گرفت. شهادت بیشتر از توماس ریچاردسون، پزشک اورژانس که بیش از ۲۴ ساعت پس از این حادثه واشنگتن را معاینه کرد و تأیید کرد که وضعیت جسمی واشنگتن با تجاوز سازگار است.

تحت بررسی مستقیم وینسنت جی. فولر، وکیل مدافع، تایسون ادعا كرد كه همه چیز با رضایت كامل واشنگتن اتفاق افتاده است و او ادعا كرده است كه وی را مجبور نکرده است. هنگامی که وی توسط دادستان ارشد گریگوری گاریسون مورد بازرسی قرار گرفت، تایسون ادعاهای مبنی بر گمراه کردن واشنگتن را رد کرد و اصرار داشت که او می خواست با او رابطه جنسی داشته باشد. تایسون در تاریخ ۱۰ فوریه ۱۹۹۲ پس از جلسه رای هیئت منصفه که ۱۰ ساعت به طول انجامید، مایک تایسون به دلیل اتهام تجاوز به عنف، محکوم شد.

آلن دوروویتز با ایفای مشاور تایسون، دادخواست تجدیدنظر در مورد محكومیت را به دادگاه ارائه کرد و با استناد به سابقه رفتارهای جنسی گذشته مقتول، محرومیت از سه شاهد بالقوه و عدم وجود دستورالعمل هیئت منصفه به اشتباه صادقانه و معقول از پرونده صادر كرد. دادگاه تجدید نظر ایندیانا رای به محکومیت تایسون داد.

در ۲۶ مارس ۱۹۹۲، تایسون به شش سال زندان به همراه چهار سال حکم مشروط محكوم شد. علی رغم اینکه در زمان وقوع جنایت ۲۵ سال سن داشت، در آوریل ۱۹۹۲ به مرکز باز پروری جوانان ایندیانا (در حال حاضر مرکز اصلاحات Plainfield) فرستاده شد و در مارس ۱۹۹۵ پس از گذراندن کمتر از سه سال از شش سال محکومیتش از زندان آزاد شد.

پس از آزادی از زندان، تایسون به راحتی در مبارزات برگشتی خود مقابل پیتر مکنیلی (Peter McNeeley) و باستر ماتیس جونیور (.Buster Mathis Jr) پیروز شد. اولین مبارزه برگشتی تایسون برای تلویزیون PPV بیش از ۹۶ میلیون دلار در سراسر جهان که ۶۳ میلیون دلار آن در داخل ایالات متحده بود. مشاهده این مبارزه توسط ۱٫۵۲ میلیون خانه خریداری شده است، و هم سابقه مشاهده PPV و هم سوابق درآمدی را نشان می دهد. مبارزه ۸۹ ثانیه ای انتقاداتی را برانگیخت که مدیریت تایسون برای اطمینان از پیروزی های آسان برای بازگشت وی، ""قوطی های گوجه فرنگی"" را ترسیم کرد. مبارزه تایسون - مکنیلی در لیست ۵۰ مورد از بزرگترین لحظات ورزشی تلویزیون در تمام دوران در سال ۱۹۹۸ بود.

تایسون با برتری در قهرمانی WBC مقابل فرانک برونو در مارس ۱۹۹۶، یک کمربند را دوباره بدست آورد. این دومین مبارزه بین این دو بود و تایسون در راند سوم برونو را شکست داد. در سال ۱۹۹۶، لنوکس لوئیس ۱۳٫۵ میلیون دلار ضمانت برای مبارزه با تایسون را رد کرد. این تا به امروز بالاترین کیف پول مبارزه لوئیس بوده است. لوئیس سپس ۴ میلیون دلار از دون کینگ پذیرفت تا کنار بگذارد و به تایسون اجازه دهد به جای ۳۰ میلیون دلار با بروس سلدون بجنگد با این هدف که اگر تایسون سلدون را شکست دهد، بعد با لوئیز مبارزه کند. تایسون در سپتامبر همان سال با شکست دادن سلدون قهرمان در راند اول، کمربند WBA را تصاحب کرد. سلدون بخاطر فروپاشی در برابر پانچ های تایسون به شدت مورد انتقاد قرار گرفت و در مطبوعات محبوب مورد تمسخر قرار گرفت.
مبارزات تایسون-هالیفیلد

""تایسون در مقابل هالیفیلد (۱)""

تایسون تلاش کرد تا از عنوان WBA در برابر ایواندر هالیفیلد که در چهارمین مبارزه برگشت خود بود دفاع کند. هالیفیلد در سال ۱۹۹۴ به دنبال از دست دادن قهرمانی خود به مایکل مورر بازنشسته شد.

در ۹ نوامبر ۱۹۹۶، در لاس وگاس، نوادا، تایسون در مسابقه ای که از آن با عنوان ""سرانجام"" یاد شد، با هالیفیلد روبرو شد. در یک گردش سریع و حیرت انگیز از وقایع، هالیفیلد، که تقریباً هیچ شانس پیروزیی توسط مفسران بی شمار به او داده نشد، تایسون را با ناک اوت فنی شکست داد وقتی داور مسابقه میچ هالپرن در راند یازدهم مسابقه را متوقف کرد، هالیفیلد دومین بوکسوری بود که سه بار کمربند قهرمانی دسته سنگین وزن را کسب کرد. پیروزی هالیفیلد با اتهاماتی از سوی تیم تایسون در مورد ضربات مکرر هالیفیلد به سر تایسون در طول راند همراه بود. اگرچه ضربه های سر توسط داور تصادفی تلقی شد. مسابقه بعدی آنها تبدیل به یک مشاجره می شوند.
""تایسون در مقابل هالیفیلد (۲) و پس از آن""

تایسون و هالیفیلد دوباره در ۲۸ ژوئن ۱۹۹۷ به مبارزه پرداختند. در ابتدا قرار بود هالپرن داور شود، اما پس از اعتراض اردوی تایسون، هالپرن به نفع میلز لین کنار رفت. بازی برگشت بسیار پیش بینی شده با نام صدا و خشم ""The Sound and The Fury"" لقب گرفت و در ام جی ام گرند گاردن آرنای (MGM Grand Garden Arena) لاس وگاس، محل اولین دوره برگزار شد. این یک رویداد پر سود بود و حتی بیشتر از اولین دوره اول جلب توجه کرد و ۱۰۰ میلیون دلار درآمد داشت. تایسون ۳۰ میلیون دلار و هالیفیلد ۳۵ میلیون دلار، بالاترین کیف پول بوکس حرفه ای تا سال ۲۰۰۷ را دریافت کردند. این مبارزه توسط ۱٫۹۹ میلیون خانوار خریداری شد و یک رکورد نرخ خرید برای هر بازدید را که تا ۵ مه ۲۰۰۷ به خود اختصاص داد، این رکورد در جریان مسابقه اسکار د لا هویا و فلوید می ودر شکسته شد.

به زودی برای تبدیل شدن به یکی از بحث برانگیزترین رویدادهای ورزشی مدرن، این مبارزه در پایان دور سوم متوقف شد، با این که تایسون به دلیل گاز گرفتن هر دو گوش هالیفیلد رد صلاحیت شد. اولین باری که تایسون او را گاز گرفت، مسابقه موقتاً متوقف شد. داور میلز لین دو امتیاز از تایسون گرفت و مبارزه از سر گرفت. با این حال، پس از از سرگیری مسابقه، تایسون دوباره او را گاز گرفت و در نتیجه رد صلاحیت وی شد و هالیفیلد در این مسابقه پیروز شد. گاز گرفتگی به اندازه کافی شدید بود تا تکه گوش راست هالیفیلد را که پس از مسابقه در طبقه رینگ پیدا شد، جدا کرد. تایسون بعدا اظهار داشت كه اقدامات وی تلافی ضرباتی بود که هالیفیلد مرتباً بدون مجازات داور به سر او میزد. در سردرگمی که پس از پایان راند و اعلام نتیجه رخ داد، بین تماشاگران نزدیک رینگ شورش رخ داد و چندین نفر زخمی شدند. مسابقه دوم تایسون-هالیفیلد، اولین مبارزه عنوان سنگین وزن در طول ۵۰ سال قبل از آن بود که با نتیجه رد صلاحیت به پایان رسید.

متعاقب این حادثه، ۳ میلیون دلار بلافاصله از کیف پول ۳۰ میلیون دلاری تایسون توسط کمیسیون بوکس ایالت نوادا (بیشترین قانونی که در آن زمان می توانست کسر شود) کسر شد. دو روز پس از مسابقه، تایسون بیانیه ای صادر كرد، از هالیفیلد بخاطر اقدامات خود عذرخواهی كرد و خواست كه برای زندگی بر اثر این حادثه منع نشود. تایسون در رسانه های خبری کاملاً محکوم شد اما بدون مدافع هم نبود. کاترین دان رمان نویس و مفسر ورزشی ستونی را نوشت که در آن به انتقاد از هالیفیلد پرداخت. در این دوره بحث برانگیز رسانه های خبری او را به متعصب بودن در برابر تایسون متهم کرد.

در ۹ ژوئیه ۱۹۹۷، مجوز بوکس تایسون توسط یک کمیسیون و به اتفاق آرا توسط کمیته ورزشی ایالت نوادا لغو شد. وی همچنین ۳ میلیون دلار جریمه شد و موظف شد تا هزینه های دادرسی را بپردازند. از آنجایی که اکثر کمیسیون های ورزشی دولت به تحریم های وضع شده توسط سایر کشورها احترام می گذارند، این باعث شد تایسون نتواند در ایالات متحده بوکس شود. این ابطال دائمی نبود، زیرا کمیسیون ۴ به ۱ رای داد تا مجوز بوکس تایسون را در ۱۸ اکتبر ۱۹۹۸ بازگرداند.

تایسون در مدت زمان دور از بوکس در سال ۱۹۹۸، در WrestleMania XIV به عنوان مجری مهمان مسابقات اصلی، مسابقه بین شاون مایکلز و استیو آستین، شرکت کرد. تایسون ۳ میلیون دلار به عنوان مجری مهمان این مسابقه در WrestleMania XIV دریافت کرد.

از ۱۹۹۹ تا ۲۰۰۵

در ژانویه ۱۹۹۹، تایسون برای بازی مقابل فرانسیس بوتا (Francois Botha) در آفریقای جنوبی به رینگ بازگشت. این مسابقه همچنین با جنجال به پایان رسید. در حالی که هر دو در ابتدا این مبارزه را کنترل می کردند، تایسون گفته می شود که تلاش کرده است تا در هنگام تساوی، بازوهای بوتا را بشکند. بوتا در تمام رده بندی های گل ها امتیاز داشت و به اندازه کافی اعتماد به نفس داشت تا با ادامه این مبارزه تایسون را به سخره بگیرد. با این وجود، تایسون در راند پنجم که بوتا را با یک راست مستقیم ناک اوت کرد.

مشکلات حقوقی بار دیگر گریبان تایسون را گرفت. در ۵ فوریه ۱۹۹۹، تایسون به یک سال حبس تعزیری محکوم شد، ۵۰۰۰ دلار جریمه شد و به او دستور داده شد که دو سال عفو مشروط را به همراه ۲۰۰ ساعت سرویس اجتماعی پس از تصادفی در ۳۱ آگوست ۱۹۹۸ و حمله به دو راننده، تحمل کند. او نه ماه از این حبس را گذراند. پس از آزادی، در ۲۳ اکتبر ۱۹۹۹ با اورلین نوریس (Orlin Norris) جنگید. تایسون پس از صدای زنگ پایان راند اول با ضربه هوک چپ نوریس را به زمین زد. نوریس هنگام افتادن از ناحیه زانوی خود زخمی شد و گفت که قادر به ادامه کار نیست. و مسابقه بدون نتیجه پایان یافت.

در سال ۲۰۰۰، تایسون سه مبارزه داشت. اولین مسابقه در ماه ژانویه در منچستر انگلیس مقابل جولیوس فرانسیس برگزار شد. پس از جنجال در مورد اینکه آیا تایسون اجازه شرکت در کشور داده شد، وی چهار دقیقه طول کشید تا فرانسیس را ناک اوت کند و مبارزه در راند دوم به پایان رسید. او همچنین در ژوئن سال ۲۰۰۰ در گلاسکو با لو ساوورس (Lou Savarese) جنگید و در راند اول پیروز شد. این مبارزه تنها ۳۸ ثانیه طول کشید. تایسون بعد از اینکه داور مسابقه را متوقف کرد، ادامه داد و به محض تلاش برای جدا کردن بوکسور ، داور را به زمین زد. در ماه اکتبر، تایسون در راند سه بعد از اینکه گوتوتا به دلیل شکستگی گونه، شکایت و آسیب دیدگی در گردن، قادر به ادامه کار نبود، با همان نتیجه بحث برانگیز بر اندرو گولوتا، پیروز شد. این نتیجه بعداً تغییر یافت زیرا تایسون از انجام آزمایش دارویی قبل از مبارزه امتناع ورزید و پس از آزمایش ادرار بعد از مبارزه، نتیجه تست ماری جوانا را مثبت ارزیابی کرد. تایسون تنها یک بار در سال ۲۰۰۱ مبارزه کرد که طی آن برایان نیلسن را در کپنهاگ با ناک اوت فنی در راند هفتم شکست داد.

لوئیس در برابر تایسون

تایسون بار دیگر فرصتی برای جنگیدن در مسابقات قهرمانی سنگین وزن در سال ۲۰۰۲ داشت. لنوکس لوئیس عناوین WBC ,IBF ,IBO و Lineal را در آن زمان به دست آورد. به عنوان مبارزان امیدوار، تایسون و لوئیس در جلسه ای که توسط کاس داماتو در سال ۱۹۸۴ ترتیب داده شده بود، در یک اردوگاه آموزشی حضور داشتند. تایسون برای مبارزه با لوئیس دنبال یک محل برگزاری پرفروش بوکس در نوادا بود، اما کمیسیون بوکس نوادا مجوز بوکس او را رد کرد زیرا در آن زمان با اتهامات احتمالی تجاوز جنسی مواجه بود.

دو سال قبل از این مسابقه، تایسون در مصاحبه ای پیرامون جنگ ساوارس چندین اظهارات التهابی به لوئیس کرده بود. این اظهارات شامل جمله ""من دل تو را می خواهم، می خواهم فرزندان شما را بخورم."" . چند هفته بعد، کمیته ورزشی ایالت نوادا از اعطای مجوز تایسون برای این مبارزه امتناع ورزید، و مروج کنندگان مجبور بودند ترتیبات جایگزینی را انجام دهند. پس از اینکه چندین کشور از صدور مجوز تایسون خودداری کردند، این نبرد سرانجام در تاریخ ۸ ژوئن در Pyramid Arena در ممفیس، تنسی رخ داد. لوئیس بر این نبرد مسلط شد و در راند هشتم تایسون را با ضربه راست زد. تایسون پس از مبارزه احترام به جای آورد و پیروزی لوئیس را ستایش کرد. این مبارزه بزرگترین واقعه در تاریخ فروش برای هر رویدادی در آن زمان بود و ۱۰۶/۹ میلیون دلار درآمد از ۱٫۹۵ میلیون فروش در ایالات متحده ایجاد کرد.
شغل بعدی، ورشکستگی و بازنشستگی
در یکی دیگر از نبردهای ممفیس در ۲۲ فوریه ۲۰۰۳، تایسون حریف خود کلیفورد ایتین را در همان راند اول مسابقه به مدت ۴۹ ثانیه به شدت مورد ضرب و شتم قرار داد. پیش از مبارزه با شایعاتی همراه بود در نهایت ثابت شد پیروزی نهایی حرفه ای تایسون در رینگ است.

در آگوست ۲۰۰۳، پس از سالها مبارزات مالی، تایسون سرانجام به ورشکستگی رسید.

در تاریخ ۱۳ اوت سال ۲۰۰۳، تایسون بلافاصله پس از پیروزی ساپ در برابر کیمو لئوپولدو در لاس وگاس، برای رویارویی رو در رو با پدیده جنگنده K-1، باب ساپ، وارد رینگ شد. K-1 با امید به درگیری بین این دو، قرارداد تایسون را به امضا رساند، اما تاریخ جنایت تایسون، ویزا را برای ورود به ژاپن غیرممکن ساخت، جایی که این جنگ بیشترین سود را داشت. مکانهای جایگزین مورد بحث قرار گرفت، اما مبارزه در نهایت اتفاق نیفتاد.

در تاریخ ۳۰ ژوئیه ۲۰۰۴، تایسون در یکی دیگر از نبردهای برگشتی، مقابل بوکسور انگلیس، دنی ویلیامز بازی کرد و این بار در لوئیزویل، کنتاکی به روی رینگ رفت. تایسون در دو راند افتتاحیه مسلط شد. راند سوم هم مساوی بود و ویلیامز چند ضربه تمیز و همچنین چند ضربه غیرقانونی داشت که برای او پنالتی شد. در راند چهارم، تایسون به طور غیر منتظره ناک اوت شد. پس از این درگیری، مشخص شد که تایسون در راند اول سعی داشت بر روی یک پا بجنگد و یک رباط در زانو چپ خود را پاره کرد. این پنجمین شکست شغلی تایسون بود. وی چهار روز پس از درگیری تحت عمل جراحی برای رباط قرار گرفت. مدیر او، شلی فینکل، ادعا کرد که تایسون از زمانی که مصدومیت زانو داشت، نمی تواند مشت های راست مستقیم پرتاب کند.

در ۱۱ ژوئن ۲۰۰۵، تایسون با پیروزی بر کوین مک براید قبل از شروع دور هفتم طی یک مسابقه نزدیک، دنیای بوکس را متحیر کرد. وی در مستند تایسون در سال ۲۰۰۸ اظهار داشت كه مبارزه با مک براید هر روز او را تحت فشار قرار میداد، او پیروزی را پیش بینی نمی كرد، و در وضعیت بدنی نامناسبی قرار داشت . تایسون پس از از دست دادن سه چهار مسابقه اخیر خود، گفت که بوکس را ترک می کند زیرا احساس می کند اشتیاق خود را برای ورزش از دست داده است.

در سال ۲۰۰۰، تایسون كسانی كه برای او كار می كردند را اخراج كرد و حسابداران جدیدی را استخدام كرد، كه بیانیه ای را تهیه کردند كه نشان می داد سال را با ۳٫۳ میلیون دلار بدهی را شروع كرده اما ۶۵٫۷ میلیون دلار درآمد داشته است. در آگوست سال ۲۰۰۷، تایسون به جرم داشتن مواد مخدر و رانندگی تحت تأثیر آن در دادگاه آریزونا، مقصر و گناهکار بود. مقامات گفتند تایسون، که سابقه طولانی در مشکلات حقوقی دارد، در آن روز به استفاده از کوکائین و اعتیاد به مواد مخدر اعتراف کرد.

تایسون برای کمک به پرداخت بدهی های خود، در سال ۲۰۰۶ برای مجموعه ای از نمایش های چهار راندی در برابر مسافر سنگین وزنه بردار کوری سندرز (Corey Sanders) در یانگزتاون، اوهایو به رینگ بازگشت. تایسون، بدون محافظ سر با ۵ فوت و ۱۰٫۵ اینچ قد و ۲۱۶ پوند وزن، از نظر کیفیتی بسیار خوب بود اما از صدرنشینی مقابل سندرز فاصله داشت. به نظر می رسد که تایسون در این نمایش ها ""در حال عقب ماندن"" است تا از پایان زودهنگام ""نمایش"" جلوگیری کند. ""اگر من از این کویر مالی خلاص نشوم، ممکنه حتی مجبور شم که کیسه بوکس کسی بشم. پولی که می گیرم کمک فوق العاده ای به من نمیکنه، اما من احساس خوبی نسبت به خودم دارم. من افسرده نخواهم شد""، تایسون درباره دلایل"" بازگشت ""خود توضیح داد.

رتبه بندی ""بزرگترین قهرمانان سنگین وزن همه دوران"" توسط مجله ""رینگ"" تایسون را در شماره ۱۴ در این لیست قرار داد. علیرغم انتقاد از مواجهه با رقابت تحت الشعاع در دوران قهرمانی، قدرت ناک اوت تایسون و عامل ارعاب، او را به پویاترین قرعه کشی بوکس آفیس این ورزش تبدیل کرد. به گفته داگلاس کوونکا از نیویورک تایمز، ""[دهه ۱۹۹۰] با مایک تایسون آغاز شد، که از نظر بسیاری به عنوان آخرین قهرمان سنگین وزن در نظر گرفته می شود و عنوان خود را به بوستر داگلاس جونیور نامدار واگذار کرد. هفت سال بعد، آقای تایسون تکه گوش اینواندر هالیفیلد در یک رقابت قهرمانی سنگین وزن کند که لحظه ای افتخارآمیز برای ورزش نیست. ""

مایک تایسون، در لیست ۱۰۰ مشت زن بزرگ سنگین وزن همه دوران ""مجلهٔ رینگ"" در رتبه نهم، و در جدول رتبه بندی قهرمانان سنگین وزن جهان سایت معتبر بوکس رک در رتبه نهم، بعد از جیمی بیوینس و قبل از ردیک بو قرار دارد.

در لیست مجله رینگ از ۸۰ بهترین مبارز ۸۰ سال گذشته، منتشر شده در سال ۲۰۰۲، تایسون در شماره ۷۲ قرار گرفت. وی در فهرست بزرگترین پانچ های تمام دوران مجله رینگ در سال ۲۰۰۳ در ردیف ۱۶ قرار دارد. تایسون برای کسب عنوان هفتمین سنگین وزن جهان، ۱۱ بوکسور نامدار سنگین وزن را شکست داده است.

در ۱۲ ژوئن ۲۰۱۱، تایسون به همراه قهرمان افسانه ای مکزیک خولیو سزار چاوس، قهرمان فوق سبک وزن کوستیا زو بازیگر/فیلم نامه نویس سیلوستر استالونه به تالار بین المللی مشاهیر بوکس منتقل شدند.

در اوج شهرت و شغل خود در اواخر دهه ۱۹۸۰ و در طول دهه ۱۹۹۰، تایسون یکی از شناخته شده ترین شخصیت های ورزشی جهان بود. علاوه بر موفقیتهای ورزشی بسیار، رفتارهای ظالمانه و بحث برانگیز وی در رینگ و در زندگی خصوصی، او را در چشم مردم و در صحن نگه داشته است. به همین ترتیب، تایسون سوژه رسانه های پرشمار و مردمی از جمله فیلم، تلویزیون، کتاب و موسیقی شده است. او همچنین در بازی های ویدئویی و به عنوان سوژه تقلید یا طنز به نمایش درآمده است. تایسون درگیر کشتی گیری حرفه ای شد و حضور پر رنگی در فیلم و تلویزیون به نمایش گذاشت.

فیلم تایسون در سال ۱۹۹۵ به کارگردانی اولی ادل اکران شد. این فیلم زندگی مایک تایسون، از مرگ سرپرست و مربی او کاس داماتو تا محکومیت تجاوز او را بررسی می کند. نقش تایسون توسط مایکل جای وایت بازی می شود.

کتاب آخرین مبارزه بزرگ (The Last Great Fight): داستان فوق العاده دو مرد و اینکه چگونه یک مبارزه زندگی آنها را برای همیشه تغییر داد، در سال ۲۰۰۷ منتشر شد که تاریخچه زندگی تایسون و داگلاس را قبل و بعد از قهرمانی در وزن سنگین قهرمانان بازگو میکند.

در سال ۲۰۰۸، مستند تایسون در جشنواره سالانه فیلم کن در فرانسه برتر شد.

او شخصیت تیتراژ در Mike Tyson Mysteries است که از تاریخ ۲۷ اکتبر ۲۰۱۴ در برنامه شنای بزرگسالان شروع به پخش کرد. در نمایش، تایسون نسخه تخیلی خود را بازگو می کند."
715,کفتربازی,"کفتربازی یا کبوتربازی، که بدان عشقبازی نیز اطلاق شده، یکی از بازی های سنتی ایرانیان به شمار می رود و این بازی منحصراً به مردان اختصاص داشت و امروزه نیز در اکثر شهرهای ایران هنوز هم رواج دارد. اصولاً کبوتر بازی در ایران به دو شکل مختلف انجام می شود: شکل اول رقابت بازیکنان به وسیلهٔ کبوتران در حین پرواز و شکل دیگر آن، شرط بندی بین صاحبان کبوتر است. در این روش کبوتر باز می کوشد کبوتران حریف را در حین پرواز به بام خود بکشاند و آن ها را تصاحب کند.

کبوتر از جمله پرندگان حلال گوشت است و خوردن آن اشکالی ندارد. نگه داری کبوتر، از جمله کارهایی است که هم رواج بسیاری میان ملت های مختلف دارد و هم طبع انسانی با آن سازش دارد.
اما در بحث دینی، باید میان دو موضوع نگه داری از کبوتر و کبوتربازی، تفاوت قائل شد. کبوتر بازی مقوله ای جدای از نگه داری کبوتر است و حکمشان نیز متفاوت است. کبوتر بازی اگرچه به خودی خود و بدون مزاحمت برای دیگران، اشکالی ندارد و حرمتی برایش ذکر نشده؛ اما استحبابی نیز ندارد. اما در مورد نگه داشتن کبوتر؛ از روایات بر می آید که نگه داشتن کبوتر مستحب بوده و دارای آثاری است

تربیت کبوتر و کبوتربازی در دوران بعد از اسلام در ایران و دیگر ممالک معمول بود و حتی کتابهایی در مورد این حیوان مفید و پُرثمر، تألیف شده است، که از آن جمله می توان به کتاب ""تمائم الحمائم""، تألیف محی الدین بن عبدالطاهر اشاره نمود.

بر اساس تاریخ ابن کثیر (جلد۱۲، صفحه۴۱۱)، رسم کبوتربازی در قرن چهارم و پنجم معمول بود و چون کبوتربازها برای مردم ایجاد مزاحمت می کردند، گاهی از طرف فرمانروایان دستور جلوگیری از آنان داده می شد؛ چنانکه مقتدی عباسی (نیمه دوم قرن پنجم)، از کبوتربازی منع نمود. آن طور که سیوطی در تاریخ خود (صفحه ۲۸۰) آورده، همین مقتدی عباسی بود که دستور داد برج های کبوتر را نیز خراب کنند، زیرا این برج ها مُشرف بر خانه های مردم بود.

از مندرجات تاریخ ابن الجوزی (جلد ۷، صفحه: ۲۱۲) چنین برمی آید که در زمان عضدالدوله، به وسیلهٔ کبوتران نامه بر، در فاصله ۶ ساعت، دستور شاه به حکمران کوفه ابلاغ شده و جواب آن می رسید.

از دیرباز، برای استفاده از گوشت و کود کبوتران، ساختن کبوترخان یا کبوترخانه معمول بود. ژان شاردن که در عصر صفوی از ایران بازدید کرده است، به پیشینه بناهای کبوترخان و وضعیت آن ها در عصر صفویه چنین اشاره کرده است:

مدارک تاریخی نشان می دهند که در تمام دوران بعد از اسلام، کبوتربازی یکی از وسایل سرگرمی بوده و از این پرنده، غیر از نامه رسانی و تهیه کود و چلغوز، برای سرگرمی و استفاده از گوشت آن نیز بهره برداری می کرده اند. در همین ارتباط، شاردن در سفرنامه خود، از گودال لطفی در اصفهان، که پاتوق کبوتربازان حرفه ای اصفهان و محل خرید و فروش کبوتران بوده نام برده و به توصیف وضعیت آن مکان پرداخته است.

نگاهی سطحی به آثار منظوم و منثور فارسی این حقیقت را روشن می کند که کبوتربازی یکی از وسایل سرگرمی مردم بوده است. به عنوان نمونه، مسعود سعد سلمان، در وصف یار کبوتر باز خود چنین می گوید:

اشاره به کبوتر و کبوتربازی در شعر پارسی تا دوران معاصر نیز ادامه داشته است. از جمله ملک الشعرای بهار، که خود از کبوتربازان نامی به شمار می آمده، دربارهٔ کبوتر، چکامه آبداری سروده که بند اول آن چنین است:


فرازی دیگر از نوشته های همو، باز متضمن اسامی شماری دیگر از کبوتربازان مشهور ایرانی است:

کبوتر از لحاظ تنوع رنگ پرها، به اصطلاح کبوتربازان «رنگرز» است و از این نظر، نزد اهل فن به دو دسته تقسیم می شود:

«نقش» اصطلاحاً کبوترانی را گویند که از لحاظ رنگ دارای خصائصی بدین قرار باشند:

۱-«یک رنگی» یا «تخته ای»، به کبوترانی گویند که از سر تا به دُم، پرهای یکرنگ، یا رنگی مخلوط داشته باشند. برخی انواع کبوتران «یکرنگی» یا «تخته ای» اصطلاحاً عبارتند از:

زاغ، سبز، گُلی، زرد، قهوه ای، کاغذی، آینه، سرو، سروچخماقی، کوهی، سبزکوهی، فولادی، نقره ای، گل افشان، هفت رنگ و...

۲-«دُم سفید»، کبوترهایی را گویند که دارای رنگهای پیش گفته باشند، با این تفاوت که تنها دمشان سفید است. برای نامیدن این کبوتران، در آخر اسامی بالا، لفظ «دُم سفید» را می افزایند و می گویند: زاغ دم سفید، سبز دم سفید، گُلی دم سفید، زرد دُم سفید و...

۳-«سینه سیاه دم سیاه»، «سینه قرمز دم قرمز»، «سینه زرد دم زرد»، «سینه سبز دم سبز» و «سینه قهوه ای دم قهوه ای»، این دسته سر و گردن و سینه و دمشان، به رنگهای گفته شده (سیاه، قرمز، زرد، سبز و قهوه ای) و دو بالشان از کَت تا نوک ِ تیزه(شاه پر)، سفید است. نوع دیگری از این کبوتران دسته ای هستند که سر و دُم رنگین دارند، که در اینصورت آن ها را مثلاً: «کله سیاه دم سیاه»، «کله زرد دم زرد» و... می نامند. دسته ای دیگر نیز هستند که تنها دُم آن ها رنگین است که بر حسب رنگ، «دُم سیاه»، «دُم زرد» و... خوانده می شوند.

۴-«طوقی»، به کبوترانی گفته می شود که تمام پر بدنشان سفید باشد و تنها دور گردن آنها، طوق یا حلقه ای رنگین داشته باشند و انواع آن را، [بر حسب رنگ طوق و خصائص دیگر]، «طوقی سیاه»، «طوقی قرمز»، «طوقی زرد»، «طوقی سبز»، «طوقی قهوه ای»، «طوقی آینه»، «طوقی سرو»، «طوقی نقره ای» و «طوقی شازده» (طوقی شاهزاده)، گویند.

۵-«پَشت دار»، کبوترانی هستند که روی کَتشان[=پُشتشان]، به رنگهائی است که در مورد نوع «طوقی» ذکر شد، اما بقیهٔ پرهایشان سفید است. این نوع از کبوترها، این گونه خوانده می شوند: «پشت سیاه»، «پشت قرمز» و غیره. درصورتی که یک کت این کبوتران رنگی باشد، آن ها را اصطلاحاً «یک کتی» [یا: «یه کَتی»] می نامند.

۶-«شاهزاده» [یا: «شازده»]، کبوترانی هستند که سر و گردن، دل[=شکم] و از پر هفتم بال به بعد [در شمارش از سمت بدن] آنها، به رنگ سفید و بقیه پرهایشان به رنگهایی که در مورد «طوقی» ذکر شد، باشد. برای نامیدن این کبوتران به جای کلمهٔ طوقی، کلمهٔ شاهزاده را به کار می برند [و مثلاً می گویند: «شازده سیاه»، «شازده قرمز»، «شازده زرد» و...]. شاهزاده زرد را، اصطلاحاً «کشگرک»، می خوانند.

۷-«کله دار»، کبوترانی هستند که تمام پرهای بدنشان سفید است، مگر سرشان که تا قسمتی از سینه رنگین است و آن ها را به نسبت رنگ سر، «کله سیاه»، «کله قرمز»، «کله زرد»، «کله سبز» و «کلّه برنجی» می گویند.

کبوتر سفید، به کبوتری با پرهای کاملاً سفید اطلاق می شود و نیازی به توضیح ندارد، اما کبوتر خالدار، به کبوترانی گویند که در بدنشان به طور نامنظم، کم و بیش پرهای رنگین وجود داشته باشد. هریک از این کبوتران را به نسبت رنگ خالها، نامگذاری می کنند، که این نامگذاری به شرح ذیل است:

۱-«پلنگ»، کبوتری است که خال های سیاه در بدن داشته باشد. هرگاه تعداد پرهای سیاه بیش از پرهای سفید باشد، کبوتر را «سیاه پلنگ» می خوانند.

۲-«خال قرمز»، کبوتری است که خال های قرمز در بدن دارد. در صورتی که تعداد پرهای قرمز، بیش از سفید باشد، آن را «قلمکار» می خوانند. «خال زرد» و «خال پیس» هم از انواع آن است.

۳-«گردن برنجی»، در صورتی که خال های ریز، تنها در قسمت گردن کبوتر باشد، آن را بدین نام خوانند.

۴-«لک دوش»، هرگاه کبوتر چند خال رنگین روی کَت [=پُشت] خود باشد.

۵-«هما»، کبوتری که دارای چند لکه زرد و سیاه مخلوط و نامرتب باشد. استادان فن، نام «هُما» را، از آن کبوتری می دانند که سر تا دُمش سفید، چشمش سفید، نوکش کوتاه و سفید، و دارای یک پر کاکل باشد.

۶-«تو دم دار»، در صورتی که کبوتر میان پرهای دم، یک یا چند پر رنگین داشته باشد."
732,پابلو اسکوبار,"پابلو امیلیو اسکوبار گاویریا (۱ دسامبر ۱۹۴۹ – ۲ دسامبر ۱۹۹۳)، قاچاقچی کلمبیایی کوکایین بود. وی به عنوان ثروتمندترین قاچاقچی تاریخ بشر شناخته می شود که ثروت خالصش تا۳۰ میلیارد دلار (معادل ۴۸ تا ۵۸ میلیارد دلار در سال ۲۰۱۸) می رسید.پابلو اسکوبار"" با القابی چون پدرخوانده، رئیس، جادوگر، رابین هود، بزرگترین گانگستر جهان، قاچاقچی افسانه ای، سلطان کوکائین یکی از مشهورترین چهره های تاریخ معاصر کلمبیاست که در دهه های 80 و 90 میلادی به کابوس این کشور تبدیل شده بود.

پابلو شغلش تجارت کوکایین کلمبیا به کشور آمریکا بود ولی با اشتغال برای مردم و ساخت خانه ها برایشان و تأسیس کارخانه ها و تفریحات و سرگرمیها و ورزش برای مردم یک چهره محبوب بود مخصوصاً شهر زادگاهش مدلین. وی رئیس باشگاه فوتبال اتلتیکو ناسیونال بوده است. پابلو اسکوبار علاوه بر تجارت کوکائین که با محبوبیت و رشوه و قتل همراه بود اما علاقمندی سیاسی و منش سوسیالیستی هم داشت (مانند چه گوارا در آمریکای لاتین). او آرزوی رئیس جمهور کلمبیا شدن را داشت حتی در انتخابات به دلیل محبوبیت مردمی به نمایندگی مجلس کنگره کلمبیا هم رسید. پول فراوان و منش سوسیالیستی و ورود به سیاست آنهم در کشور کلمبیا که حیاط خلوت آمریکای ابرقدرت بود اما برایش دردسرساز شد.تلاشهای پابلوی قاچاقچی کوکایین ثروتمند محبوب برای رسیدن به مقامات بالای سیاست کلمبیا و روحیه ضدآمریکاییش باعث خونریزیهای فراوان شد و ترورهای فراوان سیاسی و قضات و پلیس را بدنبال داشت. ترور کاندیدای ریاست جمهوری و انفجار هواپیمای مسافربری کاندیداها از جمله آنها هستند. آمریکا با فشار بر دولت کلمبیا و همکاری با پلیس کلمبیا و اتحاد با گروه های تبهکار کلمبیایی لوس پپس و باند رقیب قاچاق کوکایین شهر کالی،عرصه را بر اسکوبار تنگ کرد. او دیگر نمی توانست ثروتش را در بانکهای دولت نگهداری کند و افرادش هم کشته و تلفات سنگین می داد و دائم در جنگ گریز با دشمنانش بود. او به دلیل محبوبیت مردمی و قدرتش توانست با قانون «استرداد» با آمریکا مقابله کند و طی تفاهم با دولت در زندان مجلل خودساخته کاتدرال درون کشور کلمبیا زندانی باشد، که البته از آنجا هم به فعالیتهای پولساز تجارت کوکایینش و رفتارهای جاه طلبانه سیاسی ضدآمریکایی ادامه می داد. دولت آمریکا با فشار بر دولت کلمبیا قصد حمله و دستگیری و مرگ او را داشت که پابلو با دانستن آن از زندانش فرار کرده و در شهر محبوبش مدلین بین مردم با مأموران مواد مخدر آمریکا و پلیس کلمبیا و گروهای مخالفش درگیریها را ادامه داد. نهایتاً با متلاشی شدن باند او و کشته شدن افرادش اسکوبار در سال ۱۹۹۳ در کلمبیا به دست پلیس و ارتش کلمبیا در یک درگیری کشته شد.به گفته روبرتو اسکوبار برادر و حسابدار شخصی پابلو، وی در اوج قدرتش هفته ای صد میلیون دلار درآمد داشت و ثروت او به قدری عظیم بود که صندوق های پول نقد را در مزارع کشاورزی، انبارهای مخروبه و بین دیوار خانه های اعضای شبکه خود پنهان می کرد و هر سال حدود ۱۰ درصد این پول ها به دلیل جویدن موش ها یا نفوذ آب از بین می رفتند. تنها پسر او سال ۲۰۰۹ در مصاحبه ای با دیلی تلگراف گفت که یک بار پدرش هنگام فرار به همراه اعضای خانواده حدود دو میلیون دلار اسکناس را آتش زد تا با آن ها گرم شویم و غذا بپزیم.

پابلو امیلیو اسکوبار گاویریا در ۱ دسامبر ۱۹۴۹ در ریونگرو، واقع در انتیوکیا کلمبیا متولد شد. او سومین فرزند از هفت فرزند کشاورزی به نام آبل دی خسوس داری اسکوبار اچوری (۱۹۱۰–۲۰۰۱) بود. مادر او نیز معلمی به نام همیلدا دی لوس دلوریس گاویریا بریو (درگذشت ۲۰۰۶) بود.

اسکوبار در شهر مدئین رشد کرد و بر اساس گفته ها او خلافکاری را در دوران نوجوانی با دزدیدن سنگ قبر و فروختن آن ها به قاچاقچیان محلی آغاز کرد. طبق گفته های سباستیان ماروکین، پسر اسکوبار، ادعا می کند که اولین اعمال مجرمانه پدرش با فروش مدرک جعلی دیپلم دبیرستان آغاز شد. وی به کمک همین مدارک وارد دانشگاه اتنوما لاتینا امریکانا مدئین شد و مدت کوتاهی در دانشگاه مشغول تحصیل شد اما پیش از دریافت مدرک آن را ترک کرد.

اسکوبار به کمک دوستش، اسکار آگوئرو، درگیر بسیاری از جرائم شد که از بین آن ها می توان کلاهبرداری، فروش سیگار، بلیط بخت آزمایی جعلی، و سرقت خودرو اشاره کرد. در اوایل دهه ۱۹۷۰، یعنی اندکی قبل از ورود به عرصه مواد مخدر، اسکوبار به واسطه دزدی و آدم ربایی درآمدی ۱۰۰٬۰۰۰ دلاری داشت.

اسکوبار علیرغم پیشینه اش _که پسر یک کشاورز فقیر کلمبیایی بود_  رهبر کارتل ""مدلین"" بود که 80 درصد بازار کوکائین جهان را در دست داشت. او هفته ای حدود 420 میلیون دلار درامد داشت که وی را به یکی از ثروتمندترین مافیای مواد مخدر در طول دوران تبدیل کرد. این قاچاقچی مواد مخدر در زمان خود به قدری قدرتمند بود که آمریکا از او به عنوان یکی از مهم ترین دشمنانش یاد می کرد.

سال 1989 نشریه فوربس وی را به عنوان هفتمین مرد ثروتمند دنیا معرفی کرد. ثروت او بر اساس اخبار این نشریه چیزی نزدیک به 35 میلیارد دلار برآورد شد. کارتل او بخش بزرگی از قاچاق مواد به آمریکا، مکزیک، پورتوریکو، جمهوری دومینیکن و سایر نقاط قاره را زیر سیطره خود داشت و کنترل بیش از 80 درصد قاچاق کوکائین در جهان نیز برعهده اسکوبار بود. با این حال این قاچاقچی شاید به خاطر تجربه گذشته از زندگی در فقر و تنگدشتی دوستدار فقرا بود و به مردم تنگدشت کمک می کرد؛ برای همین در کلمبیا گروهی به او لقب رابین هود داده بودند.

اسکوبار در ادامه راهش برای پیشتازی در قاچاق مواد، کلمبیا را به پایتخت قتل در جهان تبدیل کرد و بیش از 7 هزار قتل سازماندهی شده سال 1991 توسط مافیای او انجام گرفت. وی حتی در این راه به بیش از 600 جوان فقیر پاداش های زیادی برای کشتن و کنار زدن افسران پلیس پرداخت کرد. ماجرای اسکوبار بعد از ترور ""لوئيز کارلوس گالان"" که نامزد رياست جمهوري کلمبيا بود برای دولت این کشور جدی شد و آنها سعی کردند به نوعی او و کارتلش را تحت کنترل قرار دهند. در اولين مرحله دولت شروع به مذاکره با اسکوبار کرد و به او پيشنهاد داد دست از اعمال مجرمانه بکشد و تسلیم شود در عوض در محکوميت و دوران زندان هم دولت براي او امتيازاتي قائل خواهد شد. 

قاچاقچی بزرگ بعد از تصويب قانوني که به دولت اجازه مي داد براي ايجاد آرامش با مجرماني مثل او صلح کند تصمیم گرفت خود را تسلیم کند. بعد از تسليم او بحث زيادي درباره اين قانون به راه افتاد و عده اي معتقد بودند که اسکوبار با نفوذش باعث تصويب اين قانون شده است. این گمانه چندان هم دور از واقع نبود چرا که زندان اسکوبار یک خانه مجلل با کلیه امکانات بود که تنها تحت نظر دولت و نیروهای امنیتی قرار داشت. عجیب آنکه اسکوبار از همین خانه اعمال مجرمانه اش را مدیریت می کرد و کارتلش را اداره می کرد. دولت که متوجه موضوع شده بود تصمیم گرفت او را به زندانی دیگر منتقل کند و در ادامه به آمریکا تحویل دهد. سلطان کوکائین با فهمیدن توطئه دولت برنامه ای برای فرار از زندان طرح ریزی کرد و از دست نیروهای امنیتی فرار کرد.

در حالیکه دولت در دستگیری مجدد اسکوبار به در بسته خورده بود و او نیز خیابان های شهر را به صحنه انتقام گیری تبدیل کرده بود در سال 1992 نیروهای ویژه ارتش کلمبیا مامور شدند برای به دام انداختن و یا ترور او آموزش ویژه ببینند و عملیات یافتن او را با جستجوی خانه به خانه آغاز کنند.او محلي پرجمعيت و شلوغ در ساختمان هاي حومه مدلين را که خودش ساخته بود براي زندگي انتخاب کرد تا جست وجوي او مشکل شود. اما نيروهاي ارتش با تقسيم منطقه به مثلث هاي کوچک و با استفاده از تکنولوژي راديويي به جست وجوي وي پرداختند.سرانجام بعد از درگيري و کشمکش های فراوان در دوم دسامبر سال 1993 جنگ عليه اسکوبار به پايان رسيد؛در روز دوم دسامبر محل دقيق او شناسایی شد و نيروهاي ارتش، منطقه را به محاصره در آوردند. محل اختفاي او يک کافه بسيار معمولي در حومه شهر بود. نيروهاي ويژه اقدام به تيراندازي به سمت او و محافظش کردند. آن دو به سمت پشت بام گريختند و با دويدن روي آن سعي کردند خودشان را به خيابان پشتي برسانند اما هر دو آنها با شليک ماموران پليس کلمبيا از پا درآمدند. گلوله ها پا، نيم تنه بالايي و گوش چپ او را زخمي کرد اما قاچاقچي فراري ( اسکوبار ) هنوز زنده بود. ناگهان و در بين درگيري او با شليک تيري به سرش از پا درآمد. ماجرای قاچاقچی مخوف کلمبیا در همان لحظه به پایان رسید اما این سوال که چه کس یا کسانی دستور شلیک نهایی و قتل او را دادند همچنان برای مردم این کشور بی پاسخ مانده است."
744,اقتصاد,"اقتصاد یا ترازمان به یک نظام اقتصادی در یک یا چند منطقه جغرافیایی یا سیاسی خاص اطلاق می شود و در برگیرنده تولید، توزیع یا تجارت و مصرف کالاها و خدمات در آن منطقه یا کشور می باشد. یک اقتصاد مجموع کل ارزش معاملات میان فعالان اقتصادی نظیر افراد، گروه ها، سازمان ها و حتی ملت هاست.

اقتصاد برآیندِ کلیه فرایندهایی است که فرهنگ، ارزش، آموزش، تکامل تکنولوژیکی، تاریخ، سازمان اجتماعی، ساختار سیاسی، سیستم های قانونی، جغرافیا و همین طور مواهبِ طبیعی را دربر می گیرد. این عوامل زمینه، محتوا و شرایطی را تعیین می کند که یک اقتصاد در آن عمل می کند. برخی فرهنگ ها اقتصادهای مولدتری را به وجود می آورند و لذا ارزش یا تولید ناخالص داخلی بیشتری را تولید می کنند.

در واقع واژهٔ اقتصاد در دنیای امروز معانی متعددی دارد که بیان کننده رویکردهای متفاوت در بیان محتوای اصلی اقتصاد است.

در یک تعریف کامل اقتصاد، علم تخصیص بهینه منابع محدود به خواسته های نامحدود است.

فرهنگِ لغتِ آکسفورد اقتصاد را این گونه تعریف کرده است: اقتصاد ارتباط میانِ تولید، تجارت و عرضه پول، در یک کشور یا منطقه مشخص می باشد. در تعریفی دیگر اقتصاد، مجموعه بزرگی از فعالیت های به هم پیوسته تولیدی و مصرفی دانسته شده که به تعیینِ چگونگی تخصیصِ منابع کمیاب کمک می رسانَند. اقتصاد همچنین به صورت «شبکه ای از تولیدکنندگان، توزیع کنندگان و مصرف کنندگان کالاها و خدمات در یک مکان، منطقه یا کشور» تعریف شده است.

امروزه، طیفی وسیعی از حوزه هایِ مختلف علوم اجتماعی از جامعه شناسی (جامعه شناسی اقتصادی) و تاریخ (تاریخ اقتصادی) گرفته تا انسان شناسی (انسان شناسی اقتصادی) و جغرافیا (جغرافیای اقتصادی) به بررّسی و تجزیه و تحلیلِ جنبه هایِ مختلفِ اقتصادیِ حیاتِ جمعیِ انسان ها می پردازد.

با توجه به اهمیت رو به رشدِ بخشِ مالی اقتصاد، در عصرِ حاضر، تحلیلگران اصطلاح اقتصادِ واقعی را به کار می گیرند تا بخش واقعی اقتصاد را که واقعاً با تولید کالاها و خدمات ارتباط دارد، از بخشِ مالیِ اقتصادی (یا اقتصاد کاغذی) تفکیک کند که مرتبط با خرید و فروش در بازارهای مالی است.

با استفاده از مفهوم های زیر می توان معیارها و شاخص هایی را برایِ شناخت و اندازه گیریِ اقتصاد به دست آورد:

از آنجا که در طولِ زمان قیمت ها تغییر می کنند، برای این که نگاه واقعی تر به اقتصاد داشته باشیم، اقتصاددانان و آمارگران برخی از معیارهای اندازه گیری اقتصاد را بر اساسِ میزانِ تورم تعدیل و مقادیراسمی را به مقادیر واقعی تبدیل می کنند. مثلاً، GDP اسمی معمولاً به GDP واقعی تبدیل می شود تا میزان رشد یک اقتصاد محاسبه شود.

""مقاله اصلی: اقتصاد ایران""

در حال حاضر، ایران بر اساسِ فهرست صندوق بین المللی پول با توجه به GDP اسمی بیست و یکمین و بر اساسِ GDP تعدیل شده با شاخص برابری قدرت خرید هفدهمین اقتصاد بزرگ دنیاست. در این رتبه بندی، و بر اساسِ معیار اولی به ترتیب کشورهایِ ترکیه و عربستان سعودی و بر اساسِ معیارِ دوّم کشورِ ترکیه بالاتر از ایران قرار می گیرند.

""مقاله اصلی: اقتصاد غیررسمی""

اقتصادِ غیررسمی فعالیت هایِ اقتصادی را شامل می شود که برخلافِ اقتصاد رسمی، نه مالیاتی می پردازد و نه تحتِ نظارت دولت انجام می گیرد؛ از این رو، اقتصادِ غیررسمی در محاسباتِ مربوط به تولید ناخالص ملی نمی آیند. اگرچه غالباً اقتصاد غیررسمی با مباحث مربوط به کشورهای در حال توسعه پیوند خورده است، تمامی نظام هایِ اقتصادی درجاتی از اقتصادِ غیررسمی را شامل می شوند."
792,فامیل دور,"فامیل دور نام عروسکی است که در سری مجموعه های تلویزیونی کلاه قرمزی ۹۰، کلاه قرمزی ۹۱، کلاه قرمزی ۹۲، کلاه قرمزی ۹۳، کلاه قرمزی ۹۴ و کلاه قرمزی ۹۷ حضور داشته است. این عروسک به سرعت توانست با مخاطبان و علاقه مندان مجموعه های کلاه قرمزی ارتباط برقرار کند به طوری که خیلی زود به پرطرفدارترین و محبوب ترین شخصیت این مجموعه تبدیل شد. این محبوبیت چنان گسترش یافت که در سال ۱۳۹۲ کمپینی برای دعوت از فامیل دور برای شرکت در یازدهمین دوره انتخابات ریاست جمهوری ایران در فیسبوک تشکیل شد.

فامیل دور اولین بار در اولین قسمت از کلاه قرمزی ۹۰ هنگام خانه تکانی شخصیت های اصلی برنامه و از زیر فرش پیدایش شد که داشت زیرش استراحت می کرد در حالی که کلاه فرم سبزرنگ نگه بانی بر سر داشت. معرف او در این صحنه پسرعمه زا بود و این طور که بعداً گفت این پسرعمه زا بود که او را دعوت کرده بود. او که تازه از دور آمده بود این طور توضیح داد که در دور فرش را به عنوان لحاف به روی خود می کشند.

فامیل دور از بچگی در کار در بوده و دربانی یا به تعبیر خودش مراقبت از در. او که شخصیتی ترسو دارد تا کسی می خواهد چیزی به او بگوید به صورتی مضطرب می پرسد «چی شده؟» او خود می گوید که از بچگی از اولین دری که در کنارش ایستاده بود آرزویش این بود که یک روز در کارِ در استخدام شود به همین دلیل هم بوده که همهٔ عمر تا پیش از آمدن از دور به برنامه به صورت افتخاری پای درها می ایستاده در حالی که کسی او را استخدام نکرده بود. او بی سواد است و نه دیکته می داند و نه ریاضیات و برای شمردن و محاسبه عبارات را به رابطهٔ عبور آدم ها از درها بدل می کند و به این طریق است که می تواند نتیجهٔ محاسبات را بیابد. در نهایت وقتی که آقای مجری از او امتحان حساب می گیرد و او در آن به سبک خودش قبول می شود اجازه می یابد که در برنامه بماند.

فامیل دور که تا پیش از آمدن از دور عیدی نگرفته بود و تنها در فیلم هایی که در «شبکهٔ دور»، شبکهٔ محلی خودشان، دیده بود و از بچگی آرزویش بوده که کسی به او عیدی بدهد، اولین عیدی را در همین برنامه است که از نزدیک می بیند و برای اولین بار عیدی می گیرد. اما این عیدی که شیرینی بود برخلاف تصور او بود که فکر می کرد عیدی اش چیزی باارزش تر است و در نتیجه افسوس می خورد برای عمری که در خیال باطل گرفتن عیدی گذرانده.

به مرور زمان با کاهش نقش آفرینی کلاه قرمزی، پسرخاله، پسرعمه زا و آقوی هم ساده در مجموعهٔ کلاه قرمزی و پررنگ شدن نقش فامیل دور، این شخصیت توانست بار اصلی نقش آفرینی سایر عروسک ها را بر عهده بگیرد.

▪که با این در اگر در بند در مانند، درمانند

▪راه رفتنی رو باید رفت، در بستنی رو باید بست

▪""نخوردیم نون گندم، دیدیم که دست مردم""

▪بعضیا اینقدر قشنگ دروغ میگن که آدم حیفش میاد باور نکنه

▪اگه یه خر آدمو بوس کنه بهتر از اینه که یه بوس آدمو خر کنه

▪به طور مشکوکی داره بهم خوش میگذره؛ فکر کنم دارم می میرم

▪گاهی وقت ها کسی را دوست داریم، اما او نمی فهمد. گاهی وقت ها هم کسی ما را دوست دارد، اما ما نمی فهمیم. خلاصه یک مشت نفهم دور هم جمع شدیم و تشکیل اجتماع دادیم…

▪بیشترین شکست هایی که تو زندگیم خوردم به خاطر دروغ هایی بود که باید می گفتم، اما نگفتم…

▪شانس یک بار در خونه آدم رو میزنه، ولی بدشانسی دستش رو از روی زنگ بر نمیداره. بدبختی هم که کلاً کلید داره

▪وقتی تو یه رابطه دچار احساسات شدید شدی، بدون خودت نیستی، خر درونته

▪این روزها نمیشه با کسی درد و دل کرد. تا بهت ثابت نکنه از تو بدبخت تره ولکن نیست!

▪من قبلاً به صورت تفریحی بی پول بودم؛ ولی الآن دیگه معتاد شدم.

▪اگه فکر می کنی خیلی بارته واست گاری بگیرم؟

▪خیلی خاکی باشی، آسفالتت میکنن!

▪توی زندگیتون هیچ وقت با یه خر درد و دل نکنید!

▪یه وقتایی غصه نمی خوری، غصه تورو میخوره

▪تو خوب باش، اگه مُردی با من…

▪انقدر گرونی شده که دیگه پول واسه غذا خریدن هم نداریم. باید به خودمون رنگ سبز بزنیم بریم تو خیابونا، زیر نور آفتاب فتوسنتز کنیم.

▪کاش می شد وقتی بعضیا خیلی خوب و مهربون میشن، بهشون تافت بزنی، همونجوری بمونن… یا پیف پاف بزنی در همون حالت بمیرن، در اوج خدافظی کنند…

فامیل دور معتقد است هیچ موضوعی در دنیا یافت نمی شود که در نداشته باشد. به همین دلیل هم هست که معتقد است در هر کاری باید از درش وارد شد. او در کل نگاهی عمیق به در و متعلقات آن دارد و در موردش تحقیق کرده و به درهای مختلفی فکر می کند و برای هر کدام فلسفه بافی های خاص خود را دارد.

او معتقد است از در بسته دزد رد می شود ولی از درِ باز رد نمی شود. به باور فامیل دور وقتی دری باز باشد دزد گمان می برد که کسی درون خانه است و در نتیجه نمی آید داخل ولی وقتی دری بسته باشد فکر می کند کسی نیست و چیزهای خوبی آن توست که باید برود به سراغشان. به همین دلیل هم هست که کسی به در باز نمی کوبد بلکه همه به درِ بسته می کوبند. او پسته را مثال می آورد که برای این که بدانیم درون در بسته اش چیست درش را می شکنیم. او دل آدم را هم همانند پسته می داند. بر این پایه است که او معتقد است دل هایی هستند که درشان باز است و می دانی درونشان چیست ولی دل هایی هم هستند که درشان بسته است و صاحبان آن دل ها آن قدر بسته نگاهشان می دارند تا بالآخره مجبور می شوند یک روز آن را بشکنند. او راهِ باز کردن درِ دل آدم را درد دل می داند.

او در مورد انتخاب عیدی معتقد است که باید عیدی درست را انتخاب کرد چون اگر عیدی اشتباه انتخاب شود تمام زندگی شخص «خط خطی» خواهد شد. در نتیجه انتخاب عیدی را کاری خطیر و نیازمند تمرکز می داند.

فامیل دور برای مفهوم دور سه گونه قائل است: دوری که دست به آن نمی رسد، دوری که چشم به آن نمی رسد، دوری که فکر هم به آن نمی رسد.

فامیل دور علاقهٔ زیادی به در دارد و این طور که خود می گوید از بچگی در کار در بوده و دربانی یا به تعبیر خودش مراقبت از در. او خود می گوید که از بچگی از اولین دری که در کنارش ایستاده بود آرزویش این بود که یک روز در «کارِ در» استخدام شود به همین دلیل هم بوده که همهٔ عمر تا پیش از آمدن از دور به برنامه به صورت افتخاری پای درها می ایستاده در حالی که کسی او را استخدام نکرده بود. علاقه و دل بستگی او به در چنان است که برای محاسبهٔ چیزها و حتی فهمیدن مفاهیم آن ها را به رابطهٔ میان درها و انسان ها و عبور از درها تفسیر می کند تا بتواند متوجهشان شود.

با این وجود رابطهٔ فامیل دور با در نشانه هایی از شرطی شدن کلاسیک را هم در خودش دارد به طوری که تا صدای تقه ای بر چیزی را می شنود تصور می کند که دری به صدا درآمده و در نتیجه «باید» به آن جواب داد. در این برنامه مشخص نمی شود که او به دلیل شرطی شدن است که به در علاقه دارد یا نه، به دلیل علاقه به در است که شرطی شده.

با این وجود و با وجود این حد از علاقه به در، رابطهٔ فامیل دور با در رابطه ای صرفاً محبت آمیز نیست. در بخش هایی از داستان از او رفتارهایی دیده می شود که نشان می دهد او به این شغل چندان هم مفتخر نیست به طوری که وقتی در کلاه قرمزی ۹۳ می بیند که پسرش، بچهٔ فامیل دور نیز به تقلید از او واکنشی شرطی شده نسبت به صدای کوبش در از خودش نشان می دهد از کوره در می رود و می گوید همهٔ عمر پای در نایستادم که بچه ام هم پای در بایستد.

معرف فامیل دور به داستان برنامه پسرعمه زاست که اولین بار در اولین قسمت از کلاه قرمزی ۹۰ او را به صورت سرخود به عنوان مهمان به برنامه دعوت کرد در حالی که هنوز چند روز به عید مانده بود. با این وجود نسبت پسرعمه زا با فامیل دور مشخص نمی شود و نمی دانیم که آن ها با یکدیگر خویشاوندند، یا دوست، یا این که پسرعمه زا او را از خیابان یافته و به برنامه آورده.



این شخصیت سری طاس و و مو و سبیلی خرمایی رنگ، آشفته و سبیل و ابرویی پرپشت دارد. با وجود این تفاوت اساسی در شکل ظاهری اش با باقی شخصیت های قدیمی برنامه و حتی تفاوت جنس موهای سرش با دیگر شخصیت ها، اما شکل ظاهری اش شبیه کلاه قرمزی است. مرضیه محبوب عروسک ساز در مورد چرایی شباهت بیشتر عروسک های جدید مجموعهٔ کلاه قرمزی به کلاه قرمزی، حتی فامیل دور با آن سر طاس و سبیل، همهٔ آن ها را از یک قوم و محله می داند که شاید از نظر خونی نسبتی با هم نداشته باشند اما به قول پسرعمه زا آن ها از یک ده آمده اند؛ ده کلاه قرمزی آباد. جدای از تفاوت های ظاهری و سنی، فامیل دور در مقایسه با دیگر عروسک های این مجموعه یک ویژگی دیگر هم دارد و آن هم این است که گردن دارد و این به عروسک گردان فضایی برای چرخاندن سرش می دهد که در عروسک های پیش از او وجود نداشت. این عروسک نسبت به بقیهٔ عروسک های مجموعه بزرگ تر است البته به همین دلیل وزنش بیشتر از آن هاست و در نتیجه بازی دادنش برای عروسک گردان سخت تر است. با این حال، محمد لقمانیان، عروسک گردان این عروسک به محض دیدنش در جلسات تمرین برنامه احساس کرد می خواهد فامیل دور را بازی بدهد. در این جلسات تمرینی هر بار یا خود لقمانیان سراغ فامیل دور می رفت یا طهماسب می گفت امروز تو این عروسک را بردار تا کم کم دیدند این عروسک گردان و فامیل دور با هم جور شده اند و این عروسک مال او شده است.

مرضیه محبوب، عروسک ساز این مجموعه، در مورد منابع اقتباسش برای ساختن شکل ظاهری فامیل دور به این شکل تأثیر محیط زندگی و برآیند کلی جامعه را مؤثر می داند و سن و سال و روزگاری که این عروسک از سر گذرانده است. به عنوان مثال او معتقد است که این روزها حتی جوان ها هم موهایشان ریخته و دیدن یک جوان طاس اصلاً بعید نیست.

محمد لقمانیان، عروسک گردان این شخصیت که خود نیز بازیگر تئاتر است در طراحی حرکات این شخصیت سعی کرده فامیل دور را مانند یک بازیگر به حرکت در بیاورد و طوری او را بازی دهد که به اطرافش دقت داشته باشد، طبیعی رفتار کند و مثلاً گاهی سرش را بخاراند یا قولنج گردنش را بشکند و طوری روی صحنه حرکت کند که گویی تکنیک های بازیگری را آموخته و یک بازیگر حرفه ای است. او حتی برای سبیل فامیل دور هم حرکاتی را طراحی کرده است.

این عروسک در اسفند ۱۳۹۲ به دلیل کهنه شدن اسفنجش زخمی شده بود در ویژه برنامهٔ کلاه قرمزی ۹۳ با اِعمال تعمیرات به صحنه رفت.

با وجودی که فامیل دور از شخصیت های جانبیِ مجموعهٔ کلاه قرمزی است که در کلاه قرمزی ۹۰ به داستان وارد شد ولی در همان بازهٔ کوتاه به سرعت توانست با مخاطبان و علاقه مندان مجموعه های کلاه قرمزی ارتباط برقرار کند به طوری که خیلی زود به یکی از پرطرفدارترین شخصیت ها بدل شد و به سرعت گوی سبقت را از سایر عروسک ها ربود و به پرطرفدارترین و محبوب ترین شخصیت این مجموعه تبدیل شد. این محبوبیت چنان گسترش یافت که در سال ۱۳۹۲ کمپینی برای دعوت از فامیل دور به منظور شرکت در یازدهمین دوره انتخابات ریاست جمهوری ایران در فیسبوک تشکیل شد.

این محبوبیت در مورد خود عوامل تولید برنامه نیز صادق است به طوری که زنده یاد دنیا فنی زاده عروسک گردان همیشگی کلاه قرمزی نیز فامیل دور را پس از کلاه قرمزی بیشتر از همه دوست داشت و دلش برایش تنگ می شد. به گفته وی از آن جا که همهٔ دیالوگ ها به صورت فی البداهه است، بارها شده که هنگام عروسک گردانی از شنیدن حرف های فامیل دور خنده اش گرفته اما برای این که صدایش ضبط نشود جلوی خود را گرفته است. به عنوان مثال گاهی فامیل دور جمله ای را می گوید که همهٔ پشت صحنه شوکه می شوند و حسابی می خندند."
797,جیبا,"ژیلبرتو آمائوری دِ گودوی فیلیو (متولد ۲۳ دسامبر ۱۹۷۶ در لوندرینا، برزیل) که عموماً با نام جیبا (با تلفظ آوای پرتغالی ""ژیبا"") شناخته می شود، بازیکن سابق والیبال اهل کشور برزیل است. جیبا از سال ۱۹۹۵ تا ۲۰۱۲ عضو تیم ملی برزیل بود. بسیاری کارشناسان و مردم جهان جیبا را به عنوان برترین بازیکن تاریخ والیبال جهان می دانند. ژیبا پس از المپیک ۲۰۱۲، اعلام بازنشستگی خود را از تیم ملی برزیل اعلام می کند و پس از ۳۱۹ بازی ملی از تیم ملی کشورش خداحافظی می کند. جیبا دارنده مدال طلای بازی های المپیک تابستانی ۲۰۰۴ آتن است. جیبا در سال ۲۰۱۴ در سن ۳۷ سالگی از والیبال خداحافظی کرد.

ورزش حرفه ای ژیلبرتو گودوی فیلیو در سال ۱۹۹۳ در باشگاه کوریتیبا آغاز شد. جیبا در همان سال به تیم ملی جوانان دعوت و در مسابقات قهرمانی آمریکای جنوبی در رده جوانان قهرمانی را با برزیل تجربه کرد. در سال ۱۹۹۵، پس از یک فصل در کوکامار، در سن ۱۸ سالگی، برای اولین بار به تیم ملی بزرگسالان برزیل دعوت شد یا کسب اولین قهرمانی آمریکای جنوبی کار خود را در تیم ملی برزیل آغاز نمود. جیبا در همین سال توانست به موفقیت بزرگسی برسد و مدال نقره لیگ جهانی و مدال برنز جام جهانی را به دست آورد. جیبا در بین سال های ۱۹۹۶ و ۲۰۰۰ به باشگاه های متعددی در برزیل پیوست. جیبا در فصل بعد با میناس موفق به کسب قهرمانی سوپر لیگ برزیل شد. وی در سال های بعد نتایج خوبی را با تیم ملی برزیل به دست آورد، دو قهرمانی در قهرمانی والیبال آمریکای جنوبی و جام بزرگ قهرمانان ۱۹۹۷ از جمله قهرمانی ها بود. جیبا در سال ۱۹۹۹ برنز لیگ جهانی را به دست آورد و در ادامه مدال طلا بازی های پان امریکن را با برزیل به دست آورد. جیبا در سال ۲۰۰۰ به اولین تجربه بازی در خارج از کشور خود رسید و با توری فرارا ایتالیا قراردای سه ساله به ثبت رساند. جیبا در همین سال در سال ۲۰۰۲ موفق شد برای اولین بار در زندگی حرفه ای خود با تیم ملی برزیل قهرمان قهرمانی والیبال جهان شود و در جام جهانی ۲۰۰۳ با برزیل قهرمانی دیگری را تجربه کند. جیبا در بازی های المپیک تابستانی ۲۰۰۴ درخشید و تنوانست اولین مدال المپیک خود را به دست آورد و به کارنامه درخشان خود مدال طلای المپیک را اضافه نماید و در با برزیل ادامه قهرمان لیگ جهانی رم شود. جیبا پس از حضور در فرارا به کونئو پیمونته پیوست و موفق به کسب جام حذفی ایتالیا در سال ۲۰۰۶ شد. جیبا در مسابقات قهرمانی جهان ۲۰۰۶ در ژاپن قهرمانی دیگری را به دست آورد و در این مسابقات به عنوان بهترین بازیکن شناخته شد، وی در ادامه در لیگ جهانی با برزیل در مسکو جام قهرمانی را بالای سر برد. جیبا در سال ۲۰۰۷ خاتمه همکاری با کونئو را اعلام نمود و به روسیه رفت و به باشگاه ایسکرا پیوست و نتایج قابل توجهی به دست آورد. در سال ۲۰۰۸ حتی تا پای فینال المپیک در پکن با تیم ملی برزیل رفت اما در نهایت مدال برنز را به خانه برد. در سال ۲۰۰۹ او برای دو فصل به پینهیروس پیوست و به برزیل بازگشت.

جیبا در طول تابستان سال ۲۰۰۹ به با درخشش خود و هم تیمی هایش موفق به کسب مدال طلا در لیگ جهانی و مسابقات قهرمانی آمریکای جنوبی و جام بزرگ قهرمانان جهان شد. ژیلبرتو در سال ۲۰۱۰ به فینال مسابقات قهرمانی جهان در ایتالیا رسید و قهرمانی دیگری را با برزیل پرآوازه به دست آورد. ژیلبرتو آمائوری د گودوی فیلیو در فصل ۱۲–۲۰۱۲ توسط فلوریپا جذب شد و نایب قهرمانی برزیل را به دست آورد. جیبا پس از المپیک ۲۰۱۲ ،اعلام بازنشستگی خود را از والیبال بین المللی اعلام کرد و بازوبند کاپیتانی خود را برونو رزنده داد تا کاپیتان پر افتخار برزیل پس از ۳۱۹ بازی ملی از تیم ملی کشورش خداحافظی کند. جیبا فصل بعدی را در آرژانتین در باشگاه سیوداد د بولیوار گزراند و نایب قهرمانی لیگ آرژانتین را با بولیوار تجربه نمود. جیبا در فصل ۱۴–۲۰۱۳ به کریستا رفت و پس از سه ماه فعالیت در این تیم با النصر امارات متحده عربی به توافق رسید و در لیگ امارات توپ زد، جیبا پس از مدتی با النصر به مشکلاتی برمی خورد و به برزیل بازگشت. جیبا در سال ۲۰۱۴ در سن ۳۷ سالگی از والیبال خداحافظی کرد.

جیبا در شش ماهگی مبتلا به سرطان خون شد و در طی یک سال درمان بهبودی کامل را به دست آورد. در سال ۱۹۹۶ در یک تصادف با خودرو در کوریتیبا به دره ۳۰ متری سقوط کرد اما این بازیکن از خودرو بیرون آمد و صدمه ای ندید. جیبا در ۲۵ دسامبر ۲۰۰۳ در بوداپست با کریستینا پیرو بازیکن رومانی الاصل تیم ملی زنان برزیل ازدواج کرد و حاصل این ازدواج دو بچه به نام نیکول و پاتریک بوده است. جیبا در سال ۲۰۱۳ از کریستینا طلاق گرفت و با ماریا لویزا دائوت مدل آرژانتینی رابطه جدیدی را آغاز نمود.

جیبا از کودکان یتیم و مبتلا به سرطان حمایت می کند و در مبارزه با سرطان پروستات فعال است. جیبا و همسرش کریستینا پیرو که او نیز یک بازیکن والیبال بود وارد کمپین بنیاد ضد سرطان سینه شده اند. وی در حال حاضر رئیس کمیسیون ورزشکاران اف آی وی بی است.

جیبا تا به حال با مجله ووگ ایتالیا و برندهای نیسان، تکنوس و اولمپیکس به عنوان مدل همکاری داشته است. کمیته ملی المپیک برزیل یک فیلم مستند تحت عنوان قهرمان المپیک با حضور او ساخته است. جیبا کتابی مربوط به شرح حال خود و خاطرات مهم ورزشی خود با عنوان جیبا نلیس نوشته و به دو زبان لهستانی و ایتالیایی نیز ترجمه گردیده است."
805,یاهو!,"شرکت یاهو! یک شرکت آمریکایی چند ملیتی است که در زمینهٔ اینترنت و نرم افزار فعالیت دارد و دفتر مرکزی آن در سانی ویل، کالیفرنیا در ایالات متحده آمریکا است. یاهو یکی از سایت های اینترنتی است که امکانات زیادی مانند موتور جستجوی یاهو، ایمیل یاهو، یاهو! مسنجر، اخبار یاهو، گروه یاهو، پاسخ یاهو، تبلیغات، نقشه های آنلاین، اشتراک گذاری ویدئو و عکس، ورزش های فانتزی و شبکه های اجتماعی را در اختیار کاربران اینترنت گذاشته است.

یاهو توسط جری یانگ و دیوید فیلو در ژانویه سال ۱۹۹۴ تأسیس شد و در تاریخ ۱ مارس ۱۹۹۵، بین مردم شناخته شد. در تاریخ ۱۳ ژانویه ۲۰۰۹، یاهو، کارول بارتز را که مدیر اجرائی سابق دریافت رمز عبور بود، به عنوان مدیر اجرائی و رئیس جدید و عضو هیئت مدیره یاهو منصوب کرد. در روز ۶ سپتامبر ۲۰۱۱، کارول بارتز برکنار شد و تیم مورس به عنوان مدیرعامل موقت شرکت برگزیده شد. در ۴ ژانویه ۲۰۱۲، اسکات تامپسون، رئیس سابق پی پال، مدیر اجرائی ارشد یاهو شد. در ۱۳ می ۲۰۱۲، اسکات تامپسون برکنار شد و راس لوینسون به عنوان مدیرعامل، موقتاً جایگزین او شد و در حال حاضر وی مدیرعامل یاهوست.

به گفتهٔ منابع خبری، در ماه حدود ۷۰۰ میلیون نفر از وب سایت یاهو بازدید می کنند. یاهو خود نیز ادعا می کند در هر ماه در بیش از ۳۰ زبان، بیش از نیم میلیارد نفر مصرف کننده را جذب کرده است.

در ژانویه ۱۹۹۴، جری یانگ و دیوید فیلو، دانشجویان فارغ التحصیل مهندسی برق دانشگاه استنفورد بودند که وب سایتی به نام «راهنمای جری و دیوید برای شبکهٔ جهانی وب» ایجاد کردند. راهنمای دیوید و جری، این قابلیت را داشت که وب سایت ها را جستجو کند. سرانجام این جستجوگر بهبود یافت و به یکی از جستجوگرهای محبوب جهان تبدیل شد. سرانجام در آوریل ۱۹۹۴، «راهنمای جری و دیوید برای شبکهٔ جهانی وب» به یاهو تغییر نام یافت.

دامنهٔ یاهو (Y در تاریخ ۱۸ ژانویه ۱۹۹۵ ساخته شد.

این کلمه برای اولین بار در کتاب سفرهای گالیور مورد استفاده قرار گرفته و به معنی شخصی است که دارای ظاهر و رفتاری زننده است. مؤسسین سایت آ «جری یانگآ» و آ «دیوید فیلوآ» نام سایتشان را yahoo گذاشتند چون فکر می کردند خودشان هم این طوری هستند.

یاهو در سراسر دهه ۱۹۹۰ به سرعت بزرگ شد. یاهو به محبوب ترین جستجوگر اینترنت تبدیل شد و رشد فوق العاده ای داشت. قیمت سهام یاهو سر به آسمان کشید به طوری که در تاریخ ۳ ژانویه ۲۰۰۰، قیمت هر سهم یاهو به ۱۱۸٫۷۵ دلار رسید. در طول این سال ها، رقیب دیرینهٔ یاهو، گوگل بوده است و هنوز هم از یاهو پیش است. یاهو در سال ۲۰۰۷، برای رقابت با جیمیل، ایمیل خود را نونما کرد. در سال ۲۰۰۸، یاهو چند تن از بزرگانش را اخراج کرد.

در فوریه ۲۰۰۸، مایکروسافت به یاهو پیشنهاد داد که می خواهد یاهو را با قیمت ۴۴٫۶ میلیارد دلار بخرد. یاهو به طور رسمی این پیشنهاد را رد کرد و گفت که یاهو حاصل سال ها تلاش مدیران و سهامداران بوده است. در ژانویه ۲۰۰۹ جری یانگ، کارول بارتز را مدیرعامل و رئیس هیئت مدیرهٔ کرد. در سپتامبر ۲۰۱۱، تیم مورس جایگزین کارول بارتز شد و به طور موقت مدیرعامل یاهو شد.

در اوایل سال ۲۰۱۲، پس از انتصاب اسکات تامپسون به عنوان مدیرعامل جدید، شایعات زیادی دربارهٔ اخراج بزرگان یاهو به وجود آمد. در ۴ آوریل ۲۰۱۲، یاهو اعلام کرد که قطعاً ۲۰۰۰ نفر از کارمندانش را (حدود ۱۴٪ کارمندانش را) اخراج خواهد کرد؛ قبل از اخراج آن ها یاهو ۱۴٫۱۰۰ کارمند داشت. در ایمیلی ارسال شده به کارمندان اخراج شدهٔ یاهو، اسکات تامپسون از آن ها خواست که برای جستجو در اینترنت از جستجوگر یاهو استفاده کنند.

در تاریخ ۱۳ مه ۲۰۱۲، یاهو در یک مصاحبهٔ مطبوعاتی رسماً اعلام کرد که اسکات تامپسون برکنار شده است و هم اکنون راس لوینسون جایگزین اوست. در ژوئن ۲۰۱۲، یاهو مدیر سابق گوگل، مایکل بارت را به عنوان افسر ارشد درآمد خود استخدام کرد.

جستجوگر یاهو دومین جستجوگر برتر اینترنت پس از جستجوگر گوگل است که ۶٫۴۲٪ از کاربران اینترنت با این جستجوگر در اینترنت جستجو می کنند و ۸۵٫۳۵٪ کاربران اینترنت با جستجوگر گوگل، در فضای اینترنت جستجو می کنند. جستجوگر یاهو در واقع رابط بین کاربر اینترنت و وبلاگها و دیگر قسمت های اینترنت است. جستجوگر یاهو سال های زیادی برترین جستجوگر اینترنت بود که با آمدن گوگل، این عنوان را به گوگل تقدیم کرد.

در تاریخ ۲۹ ژوئیه ۲۰۰۹، مایکروسافت و یاهو یک قرارداد امضاء کردند که جستجوگر مایکروسافت (بینگ)، قدرت جستجوگر یاهو را داشته باشد.

موتور جستجوی جدید این شرکت با نام OneSearch در سال 2020 راه اندازی گردیده که از دیتابیش بینگ کمک گرفته و تمرکز آن روی حفظ حریم شخصی افراد است .

وب سایت یاهو در سال ۲۰۱۲، به گفتهٔ وب سایت معتبر الکسا، پس از گوگل، فیس بوک و یوتیوب، چهارمین سایت پربازدید جهان شناخته شد. سایت یاهو جذابیت بالایی دارد که در زیر بعضی از سرویسهای این سایت معرفی می شود.

یاهو یک سرویس فراهم کرده است که اطلاعات مالی یاهو را گزارش می دهد. این قسمت از وب سایت یاهو در ماه فوریه سال ۲۰۱۰، بیش از ۲۳ میلیون بازدیدکننده داشت.

یاهو در این قسمت قیمت سهام نرخ ارز، سهام، شرکت منتشرکننده در مطبوعات و گزارش های مالی، ارزیابی سهام و برخی از ابزارهای میزبانی برای مدیریت امور مالی شخصی را اطلاع می دهد.

فلیکر یکی از معروفترین سایت های اشتراک گذاری عکس و ویدئو است که در سال ۲۰۰۴ ایجاد شد و در سال ۲۰۰۵ توسط یاهو خریداری شد. این سایت علاوه بر اشتراک گذاری ویدئو و عکس، امکان وبلاگ نویسی را نیز دارد. یاهو در ژوئن ۲۰۱۱ گزارش داد که فلیکر تاکنون ۵۱ میلیون عضو و ۸۰ میلیون بازدیدکنندهٔ منحصربه فرد دارد. در اوت ۲۰۱۱، منابع خبر دادند که در فلیکر بیش از ۶ میلیارد عکس وجود دارد و این آمار هم چنان رو به رشد است. دسترسی به عکس ها و ویدئوهای فلیکر، نیازی به ایجاد حساب کاربری ندارد. تنها کسانی در فلیکر امکان اشتراک گذاری عکس و ویدئو را دارند که در فلیکر حساب کاربری ایجاد کرده باشند. برای تلفن های همراه، با استفاده از نرم افزار (اپلیکیشن) که مخصوص سیستم عامل اندروید و ویندوز فون ۷ تلفن همراه است، به کاربران فلیکر در تلفن همراه هم امکان استفاده از این امکانات داده شده است.

بازی های یاهو بخشی از وب سایت یاهو است که در آن کاربران یاهو می توانند بازی کنند یا با دیگر کاربران یاهو بازی کنند. بازی های یاهو معمولاً جاوا و فلش است و بعضی دیگر نیز برای اجراشدن، باید دانلود شوند.

این سایت هم چنین ویژگی های «همه ستاره» برای کاربران را دارد که کاربران همه ستاره در بازی های یاهو امتیازات عالی می گیرند. کاربران همه ستاره، بدون دانلود بازی ها نمی توانند آن ها را بازی کنند. هم اکنون نام این بخش بازی های ویدئویی است که قبلاً بازی ها دامنه بوده است. در آوریل ۲۰۱۱، تعداد بازی های یاهو به ۱۴۰۰ رسید که بیشتر آن ها در خارج توسعه داده شده اند.

ایمیل یاهو، یکی از معروفترین و بهترین سرویس های ایمیل است که توسط یاهو به صورت رایگان ارائه شده است. این سرویس ایمیل رایگان، در سال ۱۹۹۷ افتتاح شد و با ۳۱۰ میلیون کاربر در اکتبر ۲۰۰۷، دومین سرویس ایمیل محبوب در ایالات متحده آمریکا و سراسر دنیاست.

ایمیل یاهو تا به حال سه نسخه داشته است. اولین نسخه از ایمیل یاهو که ایمیلی سنتی و کلاسیک (قدیمی) بود، در سال ۱۹۹۷ معرفی شد که تنها شامل رابط کاربری بود. نسخهٔ دوم ایمیل یاهو نیز در سال ۲۰۰۵ معرفی شد که شامل رابط کاربری جدید، قابلیت جستجوی بهبودیافته، آدرس خودکار کامل، زبانه ها و ویژگی های دیگر بود. نسخهٔ سوم ایمیل یاهو نیز در اکتبر سال ۲۰۱۰ منتشر شد که ایمیل یاهو (بتا) نام گرفت، که شامل طراحی جدید، بهبود عملکرد، قابلیت جستجوی بهبود یافته و یکپارچگی بهبود یافته در فیس بوک بود. در ماه مه ۲۰۱۱، تست بتا برای نسخهٔ جدید متوقف شد و همین نسخه ادامه یافت.

در اوایل سال ۲۰۰۸، یاهو ذخیره سازی ایمیل های نامحدود برای کاربران را شروع کرد تا رقیبانش را کنار زند.

در تاریخ ۲۹ ژوئن ۲۰۰۸، یاهو مسنجر با ایمیل یاهو یکپارچه شد.

یاهو مسنجر (گاهی اوقات به اختصار YIM یا YM)، معروفترین نرم افزار چت (گفتگوی اینترنتی) است که توسط یاهو ارائه شده است. یاهو مسنجر به صورت رایگان ارائه شده است. برای ورود به سیستم یاهو مسنجر، باید ایمیل و رمز عبور ایمیل خود را وارد کنید و وارد اتاق های چت شوید.

این نرم افزار پیام های متنی را با بالاترین سرعت ممکن می رساند و هم چنین کاربران این نرم افزار در سراسر دنیا می توانند تصویر طرف مقابل را از وب کم دریافت کنند.
یاهو به طور رسمی اعلام نمود که تمام چت روم های عمومی خود را تعطیل می کند،
یاهو در این خبر که در سایت رسمی خود منتشر کرد اشاره کرد که تا
تاریخ ۱۴ دسامبر ۲۰۱۲، این سرویس کاملاً از دسترس خارج می گردد و همین گونه شد.
یاهو گفته که هدف از این اقدام، آغاز کار بر روی سرویس های جدید،
تمرکز و بهبود سرویس های فعلی است.

سرویس یاهو مسنجر در حال حاضر منسوخ شده و نرم افزار آن غیرفعال می باشد.

فیلم های یاهو، یکی از بخش های وب سایت یاهو است که شامل کلیپ ها، اطلاعات اداری، داستان و فیلم تئاتر است. بخش فیلم ها در یاهو نیز دارای عکس های مختلف و گالری عکس های بازیگران است. کاربران در این قسمت می توانند بررسی های کاربران دیگر، توصیه های شخصی فیلم و خرید آنلاین بلیط فیلم را بررسی کنند.

موسیقی های یاهو، متعلق به شرکت یاهو است که ارائه دهندهٔ انواع خدمات موسیقی مانند رادیو اینترنتی، فیلم های موسیقی، اخبار، اطلاعات مربوط به هنرمندان و برنامه نویسی اوریجینال است. کاربرانی که در یاهو حساب کاربری ایجاد کرده باشند، امکان دسترسی به صدها هزار موسیقی مرتب شده بر اساس نام هنرمند، آلبوم، موسیقی و سبک موسیقی را دارند.

یاهوی من، به کاربران یاهو اجازه می دهد بر روی یک صفحه ویژگی های مورد علاقهٔ خود را پیدا کنند.

اخبار یاهو، مبتنی بر اخبار گردآورده شده توسط یاهو است. این اخبار دربارهٔ ایالات متحده آمریکا، جهان، کسب و کار، سرگرمی، دانش، بهداشت، آب و هوا، اخبار عکس، عملیات و … است.

مقالات اخبار یاهو از اخبارهای دیگر مانند آسوشیتد پرس، رویترز، خبرگزاری فرانسه، فاکس نیوز، هفت اخبار، اخبار بی بی سی و … است.

نخستین بار اخبار یاهو در سال ۲۰۰۱ بر روی وب سایت یاهو منتشر شد. اخبار یاهو ایدهٔ مهندس نرم افزار آن تونی تام بود و توسط وی اجرا شد. by its software engineer Tony Tam.

اخبار یاهو در ۱۹ دسامبر ۲۰۰۶ غیرفعال شد و با توجه به نظرات دوباره در تاریخ ۲ مارس ۲۰۱۰ فعال شد. اخبار یاهو دوباره بین ۱۰ دسامبر ۲۰۱۰ تا ۱۵ دسامبر ۲۰۱۱ غیرفعال شد و هم اکنون فعال است.

در ژوئن ۲۰۱۱، سیستم مدیریت اخبار یاهو بازسازی شد و برای کشورها و زبان های مختلفی مانند آرژانتین، برزیل، کانادا، انگلیس، شیلی، کلمبیا، مکزیک، پرو، اسپانیا (آمریکایی)، ونزوئلا، هنگ کنگ، انگلیس (هندی)، مرآتی، تامیل، اندونزی، مالزی، فیلیپین، سنگاپور، تایوان، فرانسه، آلمان، ایتالیا، اسپانیا، و بریتانیا ساخته شد.

املاک یاهو، توسط یاهو در ماه ژوئن سال ۱۹۹۸ ساخته شد و خدماتی مانند خریداران خانه، فروشندگان و مستاجرها را شامل می شود. این بخش از وب سایت یاهو، با دسترسی به بیش از ۴ میلیون نفر برای فروش و اجارهٔ آپارتمان، خانه، املاک و مستغلات، یکی از بهترین وب سایت های خرید و فروش و اجاره املاک است. املاک یاهو، کاربران یاهو را با ابزار مفید املاک و مستغلات، خریداران خانه، ردیابی ارزش خانه و به دست آوردن واهای مسکن کمک می کند. در ژوئیه ۲۰۱۲، در املاک یاهو، ۴ میلیون ملک قابل فروش در دسترس بودند.

صفحهٔ نمایش یاهو (قبلاً یاهو ویدئو)، یکی از وب سایت های اشتراک گذاری ویدئو است که کاربران در آن می توانند ویدئوهای خود را به اشتراک بگذارند. (آپلود کنند) این سرویس اینترنتی توسط یاهو ایجاد شد و تحت مالکیت یاهو است.

در تاریخ ۱۵ دسامبر ۲۰۱۰، امکان آپلود عکس برداشته شد. در اکتبر ۲۰۱۱، یاهو ویدئو به صفحه نمایش یاهو تغییر نام داد.

خرید یاهو، سرویس خرید یا مقایسهٔ قیمت می باشد. در ماه آوریل سال ۲۰۰۴، یاهو در ۶ کشور سرویس مقایسهٔ قیمت کلکو (Kelkoo) را راه اندازی کرد.

ورزش های یاهو، در تاریخ ۸ دسامبر ۱۹۹۷ راه اندازی شد. این بخش از سایت یاهو، بیشتر اطلاعات خود را شرکت Stats دریافت می کند. ورزش های یاهو، برگرفته شده از نوشته های نویسنده های مختلف و صفحات تیم ها در تقریباً هر رشته ورزشی در آمریکای شمالی است. (قبل از راه اندازی ورزش های یاهو، عناصر خاصی از سایت به عنوان صفحهٔ رتبه بندی یاهو شناخته شد)

مسافرت یاهو، سایتی پژوهشی از سفر است. مسافرت یاهو، راهنماهای سفر، رزرو و خدمات را ارائه می دهد.

وب پورتال یاهو خدمات بسیاری را مانند سرگرمی و اطلاعات ورزشی ارائه می دهد. این پورتال هم چنین امکان دسترسی به سرویس های دیگر یاهو مانند ایمیل یاهو، نقشهٔ یاهو، امور مالی یاهو، گروه های یاهو و یاهو مسنجر را می دهد.

روزنامه نیویورک تایمز نشان داد که یاهو می تواند داده ها را به خصوص نام های کاربری جمع آوری کند. اندازه گیری ها در دسامبر ۲۰۰۷ نشان داده است که یاهو در هر ماه می تواند ۲۵۰۰ پروندهٔ بازدیدکنندهٔ خود را ذخیره کند و نیز می تواند تا ۱۳ ماه سایت هایی که بازدیدکننده در جستجوگر یاهو تایپ کرده است را ذخیره کند. با این حال آدرس آی پی کاربرانی که با یاهو جستجو می کنند، پس از ۳ ماه حذف خواهد شد.

در تاریخ ۲۹ مارس ۲۰۱۲، یاهو اعلام کرد که به کاربرانش اجازه می دهد وب سایت بازدید شده و تبلیغات سفارشی را ردیابی کنند.

یاهو خدمات ارتباطی گسترده ای مانند ایمیل یاهو فراهم می کند. در مارس ۲۰۰۷، یاهو اعلام کرد که ذخیره سازی ایمیل ها کاربران ایمیل یاهو نامحدود شده است.

یاهو هم چنین خدمات شبکه های اجتماعی مانند وب سایت شخصی یاهو، یاهو °۳۶۰، خوشمزه، فلیکر و یاهو وزوزرا ارائه می دهد. در دسامبر ۲۰۱۰ گزارش شد که یاهو، یاهو وزوز، MyBlogLog و تعداد انگشت شماری از محصولات دیگر خود را خواهد بست.

در تاریخ ۲۰ سپتامبر ۲۰۰۷، عکس یاهو در حمایت از فلیکر بسته شد. در ۱۶ اکتبر سال ۲۰۰۶، یاهو اعلام کرد که دیگر نمی خواهد از یاهو °۳۶۰ حمایت و پشتیبانی کند و سرانجام یاهو، یاهو °۳۶۰ را بست.

شرکای یاهو برای محصولات یاهو مانند ورزش های یاهو، امور مالی یاهو، موسیقی یاهو، فیلم های یاهو، اخبار یاهو، پاسخ های یاهو و بازی های یاهو و ارائه محتوای رسانه ها و اخبار، مطلب ارائه می دهند. یاهو نیز خدمات شخصی و یاهوی مرا فراهم می کند تا کاربران بتوانند موردعلاقه های خود را بر روی یک صفحه پیدا کنند.

در تاریخ ۳۱ مارس ۲۰۰۸، یاهو، یاهو شاین را راه اندازی کرد که یک سایت مناسب برای زنان به دنبال اطلاعات و مشاوره بین سنین ۲۵ و ۵۴ است.

یاهو با شرکت های ارائه دهندهٔ پهنای باند مانند AT&A (از راه BellSouth و SBC) همکاری دارد. هم چنین یاهو با ورایزون ارتباطات، راجرز ارتباطات و مخابرات بریتانیا همکاری دارد.

یاهو موبایل، خدمات ایمیل، پیام های فوری، وبلاگ نویسی با تلفن همراه، خدمات اطلاع رسانی، جستجو و هشدار را ارائه می دهد. خدمات تلفن های همراه دوربین دار شامل سرگرمی، زنگ ها و عکس های یاهو است.

در تاریخ ۲۰ مارس ۲۰۰۷، یاهو سیستم جستجوگر خود را برای تلفن های همراه با نام oneSearch ارائه داد. مقامات یاهو اظهار داشتند که این جستجوگر فقط نباید وب های معمولی را جستجو کند و باید بتواند اطلاعات واقعی شامل عناوین خبری، عکس های سایت یاهو فلیکر، لیست کسب و کار، آب و هوای محلی و لینک های سایت های دیگر در سایت یاهو را جستجو کند.

یاهو خدمات بازرگانی زیادی مانند خرید یاهو، املاک یاهو و مسافرت یاهو که کاربران در آن ها می توانند اطلاعات جمع کنند، معاملات تجاری انجام دهند و خرید آنلاین کنند. مزایده یاهو در سال ۲۰۰۷ برای آسیا قطع شده است.

یاهو ارائه دهندهٔ خدماتی مانند دامنه میزبانی وب یاهو، راه حل بازرگانی یاهو، ایمیل کسب و کار یاهو و فروشگاه یاهو است که به بازرگانان کوچک و حرفه ای اجازه می دهد فروشگاه های آنلاین خود را با استفاده از ابزار یاهو بسازند.

در ۲۴ مه ۲۰۱۲، یاهو مرورگر اینترنت راه اندازی کرد. این مرورگر در حال حاضر برای دستگاه های تلفن همراه اپل در دسترس است و روی دسکتاپ است.

درآمد یاهو از جستجوگرش، تبلیغات محلی، محصولات، خدمات، وب سایت و … به دست می آید.

پس از بسته شدن نسخهٔ بتا در تاریخ ۳۰ آوریل ۲۰۱۰، شبکهٔ یاهو بازسازی شد و در نسخهٔ جدید یک ابزار تبلیغاتی روی شبکه قرار داده شد که کاربرانی که در یاهو تبلیغ می کنند، می توانند از این راه کسب درآمد کنند.

سیستم جدید تبلیغات اینترنتی یاهو در تاریخ ۵ فوریه ۲۰۰۷ راه اندازی شد و پاناما نام گرفت که قابلیت خرید و فروش را دارد. این سیستم این اجازه را به تبلیغ کنندگانش می دهد که تبلیغ موردعلاقهٔ خود را جستجو کنند. از راه پاناما، یاهو قصد دارد درآمد زیادی از تبلیغات به دست آورد.

در ۷ آوریل ۲۰۰۸، یاهو اعلام کرد APT از یاهو که در اصل !AMP نامیده می شود، بسترهای نرم افزاری مدیریت آنلاین تبلیغات خواهد شد. بسترهای نرم افزاری به دنبال تبلیغات و خرید و فروش و بازار ساده است. این سرویس در سپتامبر ۲۰۰۸ راه اندازی شد.

در سپتامبر ۲۰۱۱، یاهو مشارکت استراتژیک در فروش تبلیغات به راه انداخت که از دو رقیب برترش AOL و مایکروسافت پیشی گرفت.

یاهو پس از زمین انکوباسیون، برای فناوری های آیندهٔ خود در حال حاضر در تست بتا می باشد. صفحهٔ آن توسط جری یانگ و شین آن توسط دیوید فیلو ساخته خواهد شد.

در ژانویه ۲۰۱۰، یاهو بزرگترین سهم بازار جهان را در تبلیغات نمایش آنلاین برگزار کرد.

در سپتامبر ۲۰۱۳، یاهو! اعلام کرد که با ایران قطع ارتباط خواهد کرد و در همین راستا، نام ایران از فهرست کشورهایی که هنگام نام نویسی پست الکترونیک دیده می شود حذف شده است. بدین ترتیب کاربران مقیم ایران با توجه به سیستم جدید عضویت در پست الکترونیک یاهو! مبنی بر ضرورت واردکردن شماره تلفن کاربر، نخواهند توانست در آن حساب جدید باز کنند. گفته می شود دسترسی به سرویس یاهو! مسنجر نیز برای کاربران ایرانی غیرفعال خواهد شد.

در سپتامبر ۲۰۱۴، یاهو! با واردکردن نام ایران داخل فهرست پیش شماره کشورها در صفحهٔ ثبت نام، امکان ساخت حساب کاربری را برای کاربران ساکن ایران فراهم نمود.

بعد از معامله ۴٫۸ میلیاردی دلاری مبنی بر خرید دارایی های اینترنتی شرکت یاهو، یاهو گزارش داد که یاهو نام خودش را به آلتابا تغییر خواهد داد. سخنگوی شرکت یاهو تأیید کرد که تیم مدیریتی این شرکت با تغییر نامش به آلتابا (Altaba Inc) از این کمپانی بزرگ کوچ می کند. طبق این گزارش در اولین فرصت ماریسا مایر، مدیرعامل این شرکت پس از نهایی کردن قرارداد با شرکت ورایزون از هیئت مدیره کناره گیری خواهد کرد. یاهو همچنین در بیانیه دیروز خود اعلام کرد شرکتی که پس از تکمیل این انتقال باقی می ماند، «آلتابا» نامیده خواهد شد. هک اطلاعات بیش از ۱ و نیم میلیارد کاربر یاهو، انتقال آن را به شرکت «ورایزن کامیونیکیشنز» با ابهامات زیادی روبرو کرده است. مدیران ورایزن ممکن است به دلیل افزایش بی اعتمادی کاربران به یاهو، از خرید این شرکت صرف نظر کنند."
809,دوره آزاد انبوه برخط,"دوره آزاد انبوه برخط یا موک دوره آنلاینی است که از طریق وب به طور آزاد به شرکت کنندگانی نامحدود ارائه می شود. این دوره ها معمولاً مشابه دوره های دانشگاهی هستند. اغلب آن ها زمان شروع و پایان مشخصی دارند. موک ها علاوه بر محتوای رایج درسی نظیر ویدئوها، متون و مجموعه مسایل، فضای تعاملی به وجود می آورند که دانش آموزان، استادان و دستیار آموزشی
در آن شرکت کنند. این دوره ها توانستند گروه های مختلفی از مردم را از بسیاری از کشورهای جهان به خود جذب کنند. دوره های با کیفیت که به وسیلهٔ استادان بسیاری از دانشگاه های مطرح دنیا تدریس می شد، گام مهمی را برای استفاده از فرصت های برابر آموزشی برداشت. تنها پیش نیاز شرکت در بسیاری از این دوره ها تنها یک دستگاه کامپیوتر و یک خط اینترنت است.
هر فردی با دسترسی اینترنت،می تواند به آن دست یابد، از تعداد نامحدودی شرکت کننده پشتیبانی می نماید، تاریخ شروع و پایان مشخصی دارد، مبتنی بر خودراهبری،سرعت یادگیری فردی، و زمان محدود است(زین آبادی، و موسوی1396).

اغلب موکها در اوایل تأکید بر ویژگی های دسترسی آزاد داشتند. مانند صدور مجوز آزاد استفاده از محتوا، ساختار و اهداف یادگیری استفاده می کردند تا مروج استفاده مجدد و مونتاژ و تدوین بر اساس منابع موجود باشند. بعدها موکها شروع به استفاده از مجوزهای بسته در مورد مطالب درسی کردند در حالی که دسترسی آزاد برای افراد یادگیرنده حفظ شد.

بیشترین تولیدکنندگان موک دانشگاه های آمریکا، کانادا، استرالیا و دانشگاه های اروپا هستند. ایجاد موکها به مرزهای کشورهای پیشرفته محدود نشد و تدریجاً در هند، مالزی و ایران
هم ایجاد شدند.

اصطلاح MOOC در ابتدا توسط جرج زیمنس و استفن داونز در سال ۲۰۰۸ مورد استفاده قرار گرفت و از آن زمان محبوبیت زیادی در ایالات متحده به وجود آورده است، به ویژه هنگامی که سباستین ترن، استاد دانشگاه استنفورد، دوره آموزشی هوشمندانه را به صورت رایگان ارائه داد Foon Hew ,Wing Sum Cheung 2014)]

این دوره ها از پاییز ۲۰۱۱ شروع شدند. در آن سال آقایان پیتر نورویگ و سباستین تران دو استاد دانشگاه استنفورد دوره ای را با عنوان مقدمات هوش مصنوعی برگزار کردند که توانست ۱۶۰ هزار دانشجو را به خود جذب کند. بعد از این تجربه موفق نورویگ و تران شرکت Udacity را تأسیس کردند. آقای آندرو اینگ که در همان زمان دورهٔ موفق یادگیری ماشینی را برگزار کرده بود به همراه خانم دافنی کولر، هر دو از دانشگاه استنفورد کورسرا را تأسیس کردند. در مارس ۲۰۱۲ دانشگاه ام آی تی، MITx را تأسیس کرد و در بهار همان سال دانشگاه هاروارد به این جمع پیوست و شرکت به Edx تغییر نام داد. به این ترتیب شکل جدیدی از آموزش غیررسمی شروع به کار کرد و سال ۲۰۱۲ از نظر نیویورک تایمز سال موک لقب گرفت.

واژهٔ موک (MOOC) مخفف عبارت انگلیسی massive open online course است که آن را در فارسی به صورت «دورهٔ آزاد انبوه برخط» معنی کرده اند. موک برای استفادهٔ همهٔ افراد جامعه است. افراد به شرط وصل شدن به اینترنت می توانند در کلاس های مورد علاقهٔ خود شرکت کنند. محدودیت زمانی برای ثبت نام وجود ندارد. دورهٔ زمانی مشخصی برای آموزش ها در نظر گرفته شده است. هر دورهٔ موک بین ۱۲ و ۱۸ هفته طول می کشد. افراد، امکان استفاده از استادان بهترین دانشگاه ها را دارند.

موک ها رایگان هستند؛ ولی می توانند حالت انتفاعی نیز داشته باشند. بزرگ ترین شبکهٔ آمریکایی موک، کورسرا میزبان دوره های ۱۰۰ دانشگاه سراسر دنیا است.


با توجه به تصویر روبرو موکها به دو دسته تقسیم می شوند:
1- Cmoocs
که بر جنبه مفهوم باز(ثبت نام آزاد، مقرون به صرفه ، رایگان، محتوای باز) و توانایی یادگیری با ایجاد شبکه ارتباطات تاکید می کند. (ارتباط محور)


2- Xmoocs
که بر محتوا و به صورت بر خط بودن تاکید دارد. (تکنولوژی محور است)


فناوری های رایگان برای ساختن موک:




ثبت نام از طریق ایمیل و یک رمز می باشد.

موکها امکان آموزش به تعداد زیادی از دانشجویان را فراهم آوردند. از این طریق دسترسی به داده های تعداد زیادی از دانشجویان ممکن شد. از ویژگی هایی مثل سن، جنسیت و ملیت گرفته تا رفتاری که در محیط برخط از خود نشان می دهند. این که چه صفحاتی را می خوانند، چه ویدئوهایی را می بینند، آیا آزمون های مربوط به درس را انجام می دهند؟ دوره را تا چه هفته ای به طور مرتب دنبال می کنند؟ آیا در بحث ها مشارکت دارند؟ به این ترتیب دسترسی به داده هایی ایجاد شد که قبل از دوران آموزش برخط این داده ها به این شکل وجود نداشت. علاوه بر این، این داده ها در ابعاد کلان با حجم بالا و سرعت ایجاد بالا فراهم شد.

به این ترتیب بستری برای پژوهش در آموزش الکترونیکی شکل گرفت که تا پیش از این در این ابعاد وجود نداشت. این بستر پژوهشی می تواند هم به بهبود کیفیت آموزش غیررسمی و هم به بهبود کیفیت آموزش رسمی کمک کند. بسیاری از دوره های آموزشی رسمی دانشگاهی اکنون به شیوهٔ ترکیبی ارائه می شوند و امکان یادگیری ترکیبی را فراهم می آورند. به این ترتیب که در طراحی این دوره ها سعی می شود از مزایای کلاس های حضوری و آموزش الکترونیکی به صورت توأمان استفاده شود. به این ترتیب تحلیل داده های موکها می تواند برنامهٔ درسی دانشگاه ها را نیز بهبود دهد.

امکان دیگری که موکها هم در پیشرفت آن نقش داشته اند تشکیل کلاس معکوس است.


تعاملی بودن دانش 
رایگان بودن
عدم اعطای مدرک رسمی
ازاد بودن از نظر تعداد دانشجو
نداشتن محدودیت سنی ومکانی خاص
نبودن تعامل مشخص بین استاد و دانشجو
آزاد بودن دانشجو در خصوص دوره ها


Lewinm, Tamar (۲۰ فوریه ۲۰۱۳). ""universities Abroad Join Partnerships on the web"" New York Times. Retrieved 6 march 2013
Khe Foon Hew ,Wing Sum Cheung 2014 ""Students’ and instructors’ use of massive open online courses (MOOCs): Motivations and challenges"" See discussions, stats, and author profiles for this publication at:

10- mShrivastava & Guiney,2014

Daniel, John (2012) Making sense of MOOCs: musings in a maze of myth, paradox and possibility, Research paper presented as a fellow of the Korea National Open University, retrieved 13 October 2012 from"
822,سعید آقایی,"سعید آقایی (زاده ۲۰ بهمن ۱۳۷۳ در تبریز) یک بازیکن فوتبال اهل ایران است که در پست دفاع چپ و وینگر برای باشگاه فوتبال سپاهان در لیگ برتر فوتبال ایران بازی می کند.

وی همچنین برای تیم ملی فوتبال جوانان و نوجوانان ایران بازی کرده است.

آقایی در خرداد ماه ۱۳۹۵ توسط کارلوس کی روش به اردوی تیم ملی فوتبال ایران دعوت شد."
832,لقاح انسان,"لقاح در انسان از ترکیب تخمک و اسپرم حاصل می شود. لقاح معمولاً در آمپول لوله رحم رخ می دهد. نتیجه این ترکیب تولید یک زیگوت است که توسعه پیش از تولد خود را آغاز می کند. دانشمندان روند لقاح انسان را در قرن نوزدهم کشف کردند.

روند لقاح شامل ترکیب اسپرم با تخمک می باشد. این روند با انزال در طول جماع همراه با تخمک گذاری آغاز می شود و با لقاح پایان می یابد.
استثناهای مختلف در این روند امکان پذیر است، که از جمله آن ها می توان به تلقیح مصنوعی، لقاح آزمایشگاهی، انزال خارجی بدون جماع، یا جماع در مدت کوتاهی پس از تخمک گذاری اشاره کرد. در مواجهه با تخمک ثانویه، آکروزوم اسپرم آنزیمی تولید می کند که به آن اجازه می دهد تا پوشش ژله ای خارجی تخمک را سوراخ کند. سپس پلاسما اسپرم با غشای پلاسمایی تخمک در هم آمیخته می شود. پس از آن، سر اسپرم ارتباط خود را با تاژک خود قطع کرده و تخمک به حرکت خود در لوله فالوپ برای رسیدن به رحم ادامه می دهد.
لقاح خارج رحمی (IVF) فرایندی است که طی آن سلول تخمک توسط اسپرم در خارج از رحم و در شرایط آزمایشگاهی بارور می شود.

اسپرم از طریق تاج شعاعی به فولیکول ثانویه متصل می شود. تاج شعاعی یک لایه از سلول های فولیکولی در خارج از اووسیت ثانویه است. لقاح زمانی رخ می دهد که هسته هر دو سلول اسپرم و تخمک با هم ادغام شده و تشکیل یک سلول دیپلوئید به نام زیگوت دهند.
در آغاز روند لقاح، اسپرم تحت یک سری از تغییرات قرار می گیرد زیرا به عنوان اسپرم تازه انزال، قدرت باروری آن بسیار ضعیف است. اسپرم باید فرایند ظرفیت پذیری را در دستگاه تناسلی زن در عرض چند ساعتانجام دهد. این فرایند منجر به افزایش تحرک اسپرم و کاهش ثبات غشای آن جهت آماده سازی برای واکنش آکروزومی و نفوذ به درون غشای تخم و ناحیه شفاف که اووسیت را احاطه کرده است، می شود.
پس از اتصال به شعاع تاجی، اسپرم به ناحیه شفاف که یک ماتریکس خارج سلولی از گلیکوپروتئینها می باشد، می رسد. یک مولکول مکمل ویژه بر روی سطح سر اسپرم به یک گلیکوپروتئین ZP3 در پرده شفاف متصل می شود. این اتصال باعث آغاز شدن واکنش زنجیره ای آکروزومی می شود که طی آن، اسپرم از ناحیه شفاف عبور می کند.

هنگامی که سلول های اسپرم در حال عبور از ناحیه شفاف هستند، واکنش قشری رخ می دهد. گرانولهای قشری در داخل تخمک ثانویه با غشای پلاسمایی سلول ادغام می شوند، که منجر به اگزوسیتوز آنزیم های درون این گرانولها به دورن فضای ناحیه شفاف می شود. آزاد شدن این آنزیم ها منجر به اتصال گلیکوپروتئین های درون ناحیه شفاف به هم می شود که طی این اتفاق، ماتریکس سفت و سخت شده و از نفوذ سایر اسپرم ها جلوگیری می کند.

لقاح رایج ترین رویداد مارک نقطه صفر در توصیف توسعه قبل از تولد جنین یا جنین است که سن حاصل از آن به نام سن حاملگی شناخته می شود.

سن بارداری، در مقابل، آغاز آخرین دوره قاعدگی گذشته را به عنوان نقطه صفر در نظر می گیرد. طبق قرارداد، سن حاملگی با اضافه کردن ۱۴ روز به سن باروری محاسبه می شود.

اختلالات مختلف می تواند موجب ایجاد نقص در فرایند لقاح شوند.

پلی اسپرمی ناشی از لقاح یک تخمک با چند اسپرم می باشد."
845,بهرنگ علوی,"بهرنگ علوی (زاده ۱ فروردین ۱۳۵۹، تهران) ، بازیگر ایرانی تئاتر، سینما و تلویزیون است.

بهرنگ علوی در یکم فروردین ماه ۱۳۵۹ در بیمارستان آزادی تهران به دنیا آمد. وی تک فرزند از یک خانواده سه نفره است. پدر او فرهنگی بازنشسته و از مدیران آموزش و پرورش و مادرش از مدیران شرکت مخابرات است. وی مجرد است و دارای مدرک فوق دیپلم نقشه کشی با کامپیوتر می باشد و همچنین فارغ التحصیل بازیگری از اولین دوره فارغ التحصیلان مؤسسه فرهنگی - هنری کارنامه است. 

او از کودکی بسیار به بازیگری علاقه داشت و بازیگری را از تئاتر مدرسه آغاز کرد. در سنین نوجوانی با یک تئاتر مدرسه ای، بهترین بازیگر منطقه ۶ آموزش و پرورش و نیز استان تهران شد. پس از آن، در سال ۱۳۷۰ برای یک تئاتر «آدمک چوبی» به کارگردانی جهانگیر طاهری به صورت رسمی و حرفه ای انتخاب شد و بر روی صحنه تئاتر در سالن قشقائی مجموعه تئاترشهر رفت. 

علوی اولین تجربه کار تصویری را با مجموعه برنامه های دوربین مخفی به کارگردانی امیرحسین قهرائی آغاز کرد. پس از چند سال وقفه به دلیل ادامه تحصیل، مجدداً فعالیت خود را با تئاتر از سر گرفت که در این بین، شاگرد اساتیدی همچون محمد رحمانیان، حمید امجد، مهتاب نصیرپور، پرویز پرستویی، آتیلا پسیانی، رؤیا تیموریان، پانته آ بهرام و حبیب رضایی بود. پس از آن، به انجمن سینمای فیلم کوتاه پیوست و تجربه چند فیلم کوتاه جشنواره ای داشت. به واسطه نقش آفرینی در فیلم های کوتاه، برای فیلم عیار ۱۴ به کارگردانی پرویز شهبازی انتخاب شد و با تک سکانسی که در فیلم داشت، به سینما معرفی شد. پس از آن، شروع اتفاق های حرفه ای برای او رقم خورد. برای فیلم دربند (پرویز شهبازی) کاندیدای نقش مکمل مرد از سی و یکمین دوره جشنواره فیلم فجر و برای بازی در تئاتر «زبان اصلی» (رسول کاهانی) برنده دیپلم افتخار بازیگری مرد از سی و چهارمین دوره جشنواره تئاتر فجر شد. 

بهرنگ علوی علاوه بر حرفه بازیگری، به عکاسی، نویسندگی و طراحی مد مشغول است. وی همچنین سفیر حمایت از کودکان کار، زنان بدسرپرست و سرپرست خانوار و نیز برگزارکننده گالری ها و بازارچه های خیریه است. بهرنگ علوی در ورزش های شنا، اتومبیلرانی، یوگا و بیلیارد تبحر دارد. تیم مورد علاقه او یوونتوس ایتالیا و بازیکن مورد علاقه او در فوتبال احمدرضا عابدزاده است. بهرنگ در جریان دیدار خداحافظی عابدزاده برابر بایرن مونیخ در روزهایی که خود او کمتر شناخته شده بود، در ورزشگاه آزادی حضور داشت. او در حالی که تصویر عابدزاده را در اختیار داشت، در قاب عکاس نادر داوودی جا گرفت و با بازنشر این عکس بعد از یک دهه، تبدیل به سوژه جذابی شد.

فیلم های سینمایی:


سریال ها:


تئاترها:"
846,ریک و مورتی,"ریک و مورتی ، یک مجموعه تلویزیونی کمدی موقعیت انیمیشنی ویژه رده ی سنی بزرگسالان آمریکایی است که توسط جاستین رویلند و دن هارمون برای شبکه ادالت سویم تهیه شده است. داستان این سریال حول محور ریک، یک دانشمند دیوانهٔ دائم الخمر و مورتی اسمیت نوهٔ پریشان احوال و منزوی او که وقت خود را میان خانواده و ماجراجویی های علمی پدربزرگش تقسیم کرده، می گذرد. صداپیشگی هر دو شخصیت ریک و مورتی بر عهده ی جاستین رویلند است.

این سریال، ایده اصلی خود را از سریالی کوتاه به نام "" the Real Animated Adventure of Doc and Mharti ""ساخته جاستین رویلند گرفته که براساس فیلم ""بازگشت به آینده"" برای جشنواره فیلم کانال ۱۰۱ ساخته شده بود. بعد از این که شبکه ادالت سویم، برای ایدهٔ سریالی جدید به دن هارمون مراجعه کرد، او و جاستین رویلند شروع به بسط سریالی جدید بر اساس آن دو شخصیت، یعنی داک و مارتی کردند.

این مجموعه برای اولین بار در ۲ دسامبر ۲۰۱۳ بر روی آنتن رفت که تحسین منتقدان را به دنبال داشت. در ژانویه ۲۰۱۴، سریال برای فصل دوم نیز تمدید شد که در ۲۶ ژوئیه ۲۰۱۵ بر روی آنتن رفت. در ماه اوت ۲۰۱۵، شبکه ادالت سویم سریال را برای فصل سوم در ۱۴ قسمت تمدید کرد که اول آوریل سال ۲۰۱۷ قسمت اول فصل سومش بر روی آنتن ها رفت و قسمت دومش ۳۰ ژوئیه سال ۲۰۱۷ بر روی آنتن ها رفت.قسمت اول فصل چهارم در ۱۰ نوامبر ۲۰۱۹ انتشار یافت و قسمت دهم در ۳۱ می ۲۰۲۰ پخش شد. 

ریک سانچز، دانشمند نابغهٔ الکلی است که به تازگی در خانهٔ دخترش، بِث که یک دامپزشک و جراح قلب اسب می باشد، اقامت گزیده است. او اوقاتش را حول کار بر روی پروژه های محرمانهٔ علمی بی شمارش و ماجراجویی های خطرناک در کهکشان ها به اتفاق نوهٔ نوجوانش، مورتی (و گه گاهی همراه با سامر، نوهٔ بزرگترش) می گذراند. درآمیختن این اتفاقات با کشمکش های خانوادگی، باعث پریشانی و اضطراب بیشتر مورتی در مدرسه و خانه شده است.

به غیر از قسمت پایلوت، تمام دیگر قسمت ها با یک صحنه پس از تیتراژ آخر به پایان می رسند. ""ریک و مورتی"" را با توجه به محتوای خشن و سیاهش، می توان در زمرهٔ سریال های ژانر وحشت و کهکشانی نیز قرار داد.


قسمت 1

ریک مورتی را همراه خود به یکی از جهان های موازی می برد تا به کمک او چند دانه ی فضایی را بدزدند اما با مشکلات زیادی مواجه می شوند.از طرف دیگر،جری که از ریک بیزار است سعی میکند بث را قانع کند که ریک را به خانه ی سالمندان ببرند.

قسمت 2

ریک دستگاهی اختراع مز کند که با آن می تواند وارد خواب دیگران شود و به همراه مورتی سعی می کنند وارد خواب معلم ریاضی مورتی شوند تا به او تلقین کنند که به مورتی نمره ی خوبی دهد.اما با مشکلات زیادی مواجه می شوند.از طرف دیگر جری ریک را مجبور می کند که اسنافلز(سگ مورتی) را باهوش کند و وقتی این کار را می کند،اسنافلز می فهمد که خودش و امثالش سالها برده ی انسانها بوده اند و دنبال راه و چار می گردد.

قسمت 3

ریک مورتی را وارد بدن یکی از دوستان قدیمی اش می کند که چند نفر را نجات دهد.اما ناگهان دوست ریک می میرد و مورتی داخل بدن او گیر میکند و ریک دنبال یک راه برای بیرون آوردن مورتی می گردد.در همین لحظه،جری سعی میکند که در روز کریسمس خانواده اش را دورهم جمع کند.

قسمت 4

ریک و مورتی و جری در یک دنیای شبیه سازی شده توسط موجودات فضایی گیر میفتند و سعی میکنند از آنجا فرار کنند.

قسمت 5

مورتی ریک را مجبور میکند که او را همراه خود وارد یک ماجراجویی کند.اما سر راه با مشکلات زیادی مواجه می شوند.از طرف دیگر جری از ریک یک جعبه میگیرد تا با آن یک «میسیکس» احضار کند تا به او در کارهایش کمک کند.

قسمت 6

مورتی از ریک میخواهد که به او معجونی بدهد که با آن بتواند دوست دخترش جسیکا را عاشق خود کند.اما این معجون به اشتباه روی بقیه هم تاثیر گذاشته و ریک هم اوضاع را بدتر میکند و کار به جایی می رسد که تمام دنیا تبدیل به موجوداتی به نام «کراننبرگ» میشوند.

قسمت 7

ریک برای مورتی یک ربات می خرد که باعث میشود مورتی بچه دار شود اما بچه اش یک موجود فضایی بود،سپس ریک به همراه سامر وارد سیاره ی آن بچه می شوند تا به قضیه پی ببرند.

قسمت 8

ریک تلوزیون خانه شان را بروزرسانی میکند و با این کار به تمام شبکه های جهان های مختلف متصل میشود.

قسمت 9

سامر در یک عطیقه فروشی شروع به کار میکند که پس از مدتی ریک متوجه میشود وسایل آنجا نفرین شده هستند.از طرف دیگر،جری می خواهد ثابت کند که پلوتون یک سیاره ی واقعی است.

قسمت 10(آخرین قسمت فصل یک)

ریک توسط بدل هایش متهم به کشتن ریک های دیگر و دزدیدن مورتی هایشان میشود.پس از آن به همراه مورتی وارد جهان های مختلف میشوند تا قاتل اصلی ریک ها را پیدا کند.
در رویداد نیویورک کامیک کان ۲۰۱۴، سردبیر Oni Press (ناشر کمیک)، جیمز لوکاس اعلام کرد که بر اساس ""ریک و مورتی""، کمیکی اقتباس شده و در اوایل سال ۲۰۱۵ منتشر خواهد شد.
در ۱ آوریل ۲۰۱۵، سری کمیک با اولین قسمتش با عنوان «بوم!» آغاز به انتشار کرد. سری کمیک ها توسط زک گورمن نوشته می شود و سی جی کنن مسئول قلم زنی آنهاست.
تام فاولر نیز چندین شماره را در سال ۲۰۱۶ نوشت."
850,نسلیهان آتاگول,"نسلیهان آتاگول (زادهٔ ۲۰ اوت ۱۹۹۲) هنرپیشه اهل ترکیه است. از نقش های مهم وی می توان به بازی در سریال های برگ ریزان و عشق بی پایان اشاره کرد.

نسلیهان آتاگول در تاریخ ۲۰ اوت ۱۹۹۲ در استانبول متولد شد. پدرش راننده و مادرش یک زن خانه دار بود. پدرش از چرکس و مادرش بلاروسی تبار است.

نسلیهان در اکتبر ۲۰۱۳، شروع به دوستی با ستارهٔ فاتیح هاربیه، کادیر دوغلو کرد. آنها در ۲۵ نوامبر ۲۰۱۵ نامزد شدند و در ژوئیه ۲۰۱۶ ازدواج کردند.

در سال ۲۰۰۵، او ۲ ماه پس از ثبت نام در آژانس اربرک در یک فیلم تبلیغاتی بازی کرد. وی در گروه تئاتر دانشگاه یدی تپه تحصیل می کرد.

نسلیهان آتاگول دوغلو برای اولین بار در سال ۲۰۰۶ با بازی در نقش شخصیت دنیز در ""ریخته گری برگ"" وارد حرفه بازیگری خود شد. وی همچنین در فیلم ""عشق اول"" در سال ۲۰۰۶ بازی کرد و با این فیلم جایزه ""بازیگر جوان امیدوارکننده"" را در جشنواره بین المللی فیلم آدانا دریافت کرد. """"زندگی ادامه دارد"""" پخش شده از ATV را در تاریخ ۱۸ نوامبر ۲۰۱۱ آغاز کرد، اولین سری از کارهایی که ماهسون قرمزی گل فیلمنامه نویس و کارگردان آن بود، با بازیگرانی چون نسلیهان آتاگول، فکرت کوشکان و مندرس سامانجلار بازی کرد. در این فیلم که داستان دو جوانی را نشان می دهد که در یک استراحت که اتوبوس ها در سال ۲۰۱۲ متوقف شده اند مشغول کار هستند، به نقش زهرا جان بخشید. بعد از فیلم ""برزخ""، در سال ۲۰۱۳، آتاگول در سریال تلویزیونی ""فاتح حربیه"" به کارگردانی صدالله جلن و به همراه کادیر دوغلو، با اقتباس از رمان پیامی صفا با همین نام بازی کرد.

در سال ۲۰۱۵، او نقش های اصلی را با اکین کوچ در فیلم سینمایی ""آنچه از تو برایم ماند"" به نویسندگی لونت کازاک و به کارگردانی عبدالله اوز به نمایش گذاشت. ""عشق بی پایان"" با بازی بوراک اوزچویت و آتاگول که به کارگردانی هیلال سرال در اکتبر ۲۰۱۵ در استار تی وی پخش شد از دیگر سریال هایی است که او در آن بازی کرده است، زرین تکیندر و کان اورگانجی اغلو همچنین در این سریال به ایفای نقش پرداختند. در سال ۲۰۱۶، وی چهره تبلیغاتی برند پانتین شد. در سپتامبر همان سال، وی همچنین در یکی دیگر از تبلیغات تجاری با همین برند ظاهر شد. این بازرگانی با صحنه های اکشن در مادرید عکسبرداری شد."
861,حسام منظور,"حسام منظور (زادهٔ ۱۸ آذر ۱۳۵۹ در تهران) بازیگر تئاتر، سینما و تلویزیون اهل ایران است.

حسام منظور ۱۸ آذر ۱۳۵۹ در تهران متولد شد. مادرش اهل ارومیه است، به همین سبب کودکی و نوجوانی خود را در آذربایجان سپری کرده است. او که فارغ التحصیل کارشناس ارشد کارگردانی از دانشگاه تربیت مدرس است، فعالیت های هنری خود را از سال ۱۳۸۲ آغاز کرده در بیش از ۴۰ نمایش ایفای نقش کرده است. وی تجربه اجرا در مراکز مطرح تئاتر اروپا از جمله «پیکولو» ایتالیا و جشنواره «شکسپیر گدامفک» لهستان را دارد. او همچنین از سال ۱۳۹۵ به تدریس رشته بازیگری در دانشگاه آزاد مشغول است.

او در سال ۱۳۸۸ برای نمایش «مکبث» به کارگردانی «رضا ثروتی» نامزد دریافت جایزه بهترین بازیگر مرد از جشنواره تئاتر دانشگاهی و در سال ۱۳۹۰ برای نمایش «مکبث» به کارگردانی «رضا ثروتی» نامزد دریافت جایزه بهترین بازیگر سال تئاتر از جشن بازیگر شد. او همچنین در سال ۱۳۹۵ برای بازی در نمایش «اودیسه» به کارگردانی «آرش دادگر» جایزه بهترین بازیگر سال را از سیزدهمین جشن بازیگر، دریافت کرد.

وی در سال ۱۳۹۷ با ایفای نقش «شازده ارسلان میرزای قوانلوی قاجار» در سریال تلویزیونی «بانوی عمارت» به عنوان بازیگر تلویزیون مورد توجه قرار گرفت و موفق شد تندیس بهترین بازیگر سال تلویزیون را در پنجمین جشنواره جام جم از آن خود کند.
از جمله آثار هنری که حسام منظور در آن ها حضور داشته است، به موارد زیر می توان اشاره نمود:

بازیگری تئاتر:



بازی در موزیک ویدئو «زندان» به خوانندگی محسن چاوشی، کارگردانی «سعید جعفریان» و تهیه کنندگی «رامبد جوان» و «علی احمدی» (برای برنامه تلویزیونی خندوانه) ۱۳۹۵"
